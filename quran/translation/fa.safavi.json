{"quran": {"sura": [
  {
    "aya": [
      {
        "index": 1,
        "text": "به نام خداوندِ گسترده مهرِ مهربان"
      },
      {
        "index": 2,
        "text": "ستایش از آنِ خداست که پروردگار جهانیان است،"
      },
      {
        "index": 3,
        "text": "همو که گسترده مهر و مهربان است."
      },
      {
        "index": 4,
        "text": "خداوندگار روزِ پاداش و جزاست."
      },
      {
        "index": 5,
        "text": "بار الـها، تنها تو را می\u200cپرستیم و در آن، تنها از تو یاری می\u200cجوییم."
      },
      {
        "index": 6,
        "text": "ما را به راه راست هدایت فرما."
      },
      {
        "index": 7,
        "text": "راه کسانی که به آنان نعمت دادی، همانان که نه به بیراهه رفته\u200cاند و به خشم تو گرفتار شده\u200cاند و نه گم گشتگانند که راه درست نشناخته\u200cاند."
      }
    ],
    "index": 1
  },
  {
    "aya": [
      {
        "index": 1,
        "text": "الف. لام. میم."
      },
      {
        "index": 2,
        "text": "این قرآن، همان کتاب [کاملی] است که در آسمانی بودنش هیچ تردیدی نیست و راهنمای تقواپیشگان است،"
      },
      {
        "index": 3,
        "text": "همانان که به خدا ـ که از دیدگانشان نهان است ـ ایمان دارند و نماز را برپا می\u200cدارند و در راه تقویت دین و ایمان از آنچه روزی آنان کرده\u200cایم انفاق می\u200cکنند."
      },
      {
        "index": 4,
        "text": "و آنان که به این قرآن که بر تو فرو فرستاده شده و به کتاب\u200cهای آسمانی دیگر که پیش از تو نازل گردیده است ایمان و به جهان آخرت یقین دارند (آن را باور داشته و از یاد نمی\u200cبرند)."
      },
      {
        "index": 5,
        "text": "اینان بر هدایتی قرار دارند که از جانب پروردگارشان به آنها داده شده است، و هم اینانند که نیکبخت\u200cاند."
      },
      {
        "index": 6,
        "text": "ای پیامبر، این کافران برایشان یکسان است، چه هشدارشان دهی یا هشدارشان ندهی، ایمان نمی\u200cآورند."
      },
      {
        "index": 7,
        "text": "خدا بر دل\u200cها و گوش هایشان مهر نهاده است، زیرا بر دیدگانشان پرده\u200cای بوده است پس نه خود می\u200cتوانند حق را درک کنند و نه با هدایت دیگران به راه می\u200cآیند، و برای آنان عذابی بزرگ خواهد بود."
      },
      {
        "index": 8,
        "text": "و از مردم کسانی اند که می\u200cگویند: به خدا و روز رستاخیز ایمان آورده\u200cایم، در حالی که مؤمن نیستند."
      },
      {
        "index": 9,
        "text": "با خدا و کسانی که ایمان آورده\u200cاند سخت نیرنگ می\u200cبازند، ولی جز خود را فریب نمی\u200cدهند، و این را درنمی یابند."
      },
      {
        "index": 10,
        "text": "در دل هایشان بیماری شک و تردید نهفته بود، از این روی به نفاق خو گرفتند، و خدا به کیفر آن بر بیماریشان افزود. و برای آنان به سبب این که دروغ می\u200cگفتند، عذابی دردناک خواهد بود."
      },
      {
        "index": 11,
        "text": "و چون به آنان گفته شود: در زمین فساد نکنید، گویند: جز این نیست که ما اصلاحگریم."
      },
      {
        "index": 12,
        "text": "بدانید که آنان فسادگرند، ولی خود درنمی یابند."
      },
      {
        "index": 13,
        "text": "و چون به آنان گفته شود: شما نیز همان گونه که مردم ایمان آورده\u200cاند ایمان بیاورید، گویند: آیا چنان که بی خردان ایمان آورده\u200cاند ایمان بیاوریم؟ بدانید که آنان خود بی خردند، ولی نمی\u200cدانند."
      },
      {
        "index": 14,
        "text": "و چون با کسانی که ایمان آورده\u200cاند برخورد کنند، گویند: ایمان آورده\u200cایم، و چون نزد سرانِ شرور خود روند و با آنان خلوت کنند، گویند: ما با شماییم، جز این نیست که ما مؤمنان را به مسخره گرفته\u200cایم."
      },
      {
        "index": 15,
        "text": "خداست که آنان را به مسخره می\u200cگیرد و آنان را مدد می\u200cدهد که همواره در طغیانشان سرگردان بمانند."
      },
      {
        "index": 16,
        "text": "اینان کسانی اند که گمراهی را به بهای هدایت خریده\u200cاند، از این رو داد و ستدشان سودی نکرده و رهیافته نبوده\u200cاند."
      },
      {
        "index": 17,
        "text": "داستان منافقان مانند داستان کسانی است که آتشی برافروختند، و چون پیرامونشان را روشن ساخت، خدا نورشان را از میان برد، و آنان را در تاریکی\u200cهایی که چیزی نمی\u200cدیدند رها کرد."
      },
      {
        "index": 18,
        "text": "آنان کر و لال و کورند، نه توانِ شنیدن حق را دارند و نه بر باز گفتن آن توانا هستند و نه می\u200cتوانند نشانه\u200cهای حق را بنگرند، از این رو از گمراهی خود باز نخواهند گشت."
      },
      {
        "index": 19,
        "text": "یا داستانشان مانند داستان کسانی است که در رگباری تند که از آسمان فرو می\u200cریزد و در آن تاریکی\u200cها و رعد و برقی است، گرفتار شده\u200cاند. در اثر خروش صاعقه\u200cها از ترس مرگ، انگشتان خود را در گوش هایشان می\u200cنهند، و خدا بر کافران احاطه دارد."
      },
      {
        "index": 20,
        "text": "نزدیک است درخشش برق دیدگانشان را برُباید. هرگاه راه را برای آنان روشن کند، در پرتو آن پیش می\u200cروند، و چون راه را بر آنان تاریک کند می\u200cایستند. و اگر خدا می\u200cخواست، از آغاز، شنوایی را از گوش\u200cها و بینایی را از چشم هایشان می\u200cگرفت، که خدا بر هر کاری تواناست."
      },
      {
        "index": 21,
        "text": "ای مردم، پروردگارتان را بپرستید، همان کسی که شما و کسانی را که پیش از شما بوده\u200cاند آفریده است، باشد که تقواپیشه گردید و از گرایش به کفر و نفاق بپرهیزید."
      },
      {
        "index": 22,
        "text": "همان کسی که زمین را برای شما بستری [گسترده] و آسمان را بنایی [برافراشته] قرار داد، و از آسمان آبی فرود آورد و به وسیله آن برای شما از میوه\u200cها و محصولات رزقی پدید آورد. پس شما که از دانشی برخوردارید، برای خدا همتایانی قرار ندهید."
      },
      {
        "index": 23,
        "text": "و اگر در آسمانی بودن این قرآن که بر بنده خود محمّد فرو فرستاده\u200cایم تردید دارید و در این ادّعا راست می\u200cگویید، سوره\u200cای مانند آن بیاورید و گواهانتان را ـ جز خدا ـ فرا خوانید تا بر همسانی آنچه در ردیف قرآن برمی شمرید گواهی دهند."
      },
      {
        "index": 24,
        "text": "پس اگر چنین نکردید ـ که هرگز نمی\u200cکنید و نتوانید کرد ـ از آن آتشی که هیزمش انسان\u200cها و سنگ\u200cهای مورد پرستش شمایند، و برای کافران آماده شده است پروا کنید."
      },
      {
        "index": 25,
        "text": "و به کسانی که ایمان آورده و کارهای شایسته کرده\u200cاند نوید ده که برای آنان در آخرت بوستان\u200cهایی انبوه از درختان است که از زیر آنها جوی\u200cها روان است. هرگاه میوه\u200cای از آن باغ\u200cها روزیِ آنان شود گویند: این همان چیزی است که پیش از این در دنیا روزی ما شده بود، و آن را در حالی که همانند است برایشان می\u200cآورند، و در آن جا همسرانی پاک و پیراسته خواهند داشت و در آن جا جاودانه خواهند بود."
      },
      {
        "index": 26,
        "text": "خداوند از این که به پشه\u200cای یا فراتر از آن مثَل زند پروا ندارد. پس کسانی که ایمان آورده اند می\u200cدانند که آن حق است و از جانب پروردگارشان است، و امّا کسانی که کافر شده اند می\u200cگویند: خدا از این مثل چه هدفی داشته است؟ خدا بسیاری را بدان گمراه و بسیاری را بدان هدایت می\u200cکند، ولی جز فاسقان را به وسیله آن گمراه نمی\u200cکند."
      },
      {
        "index": 27,
        "text": "فاسقان کسانی اند که عهدشان را که با خدا پس از آن که بر آن پیمانی استوار بسته اند می\u200cشکنند و آنچه را خداوند به پیوستن آن فرمان داده است می\u200cگسلند، و با انجام کارهای ناشایسته، در زمین تباهی به بار می\u200cآورند. آنانند زیانکاران."
      },
      {
        "index": 28,
        "text": "چگونه [ربوبیّت] خدا را انکار می\u200cکنید؟ در حالی که شما مردگانی بودید که خدا به شما حیات بخشیده است، سپس شما را می\u200cمیراند و بار دیگر زنده می\u200cکند، آن گاه به سوی او باز گردانده می\u200cشوید."
      },
      {
        "index": 29,
        "text": "اوست آن که همه آنچه را در زمین است برای شما آفرید، وانگهی به آفرینش آسمان پرداخت و آنها را برای شما به صورت هفت آسمان سامان داد، و او به هر چیزی داناست."
      },
      {
        "index": 30,
        "text": "و آن گاه بر آدمیان نعمت ارزانی شد که پروردگارت به فرشتگان گفت: من در زمین جانشینی قرار خواهم داد. فرشتگان چون می\u200cدانستند که موجودی که در زمین زندگی می\u200cکند روی به تبهکاری می\u200cآورد، گفتند: آیا در زمین کسانی را می\u200cگماری که در آن فساد می\u200cکنند و خون\u200cها می\u200cریزند، در حالی که ما همراه با ستایش تو، تو را تسبیح می\u200cگوییم و تقدیس می\u200cکنیم؟ گفت: من چیزهایی می\u200cدانم که شما نمی\u200cدانید."
      },
      {
        "index": 31,
        "text": "و نام همگان را به آدم آموخت، سپس آنان را بر فرشتگان عرضه کرد و گفت: اگر راست می\u200cگویید که شما شایسته مقام خلافتید، مرا از نام آنان با خبر کنید."
      },
      {
        "index": 32,
        "text": "فرشتگان گفتند: پروردگارا، تو از هر عیب و کاستی پیراسته\u200cای. ما را دانشی جز آنچه تو به ما آموخته\u200cای نیست. بی تردید تویی دانا و حکیم."
      },
      {
        "index": 33,
        "text": "خدا گفت: ای آدم، از نام آنان به فرشتگان خبر ده. هنگامی که آدم اسامی آنها را به فرشتگان خبر داد، خدا به فرشتگان گفت: آیا به شما نگفتم که من نهان آسمان\u200cها و زمین را می\u200cدانم و آنچه را آشکار می\u200cکنید و آنچه را کتمان کرده اید می\u200cدانم؟"
      },
      {
        "index": 34,
        "text": "و نیز آن گاه بر آدمیان نعمت ارزانی شد که به فرشتگان گفتیم: برای آدم سجده کنید. پس همگان سجده کردند، مگر ابلیس که خود داری کرد و تکبّر ورزید و از کافران بود."
      },
      {
        "index": 35,
        "text": "و گفتیم: ای آدم، تو و همسرت در این بهشت سکونت کنید و از نعمت\u200cهای آن، از هر کجا خواستید، به خوشی بخورید، ولی به این درخت نزدیک نشوید و از آن نخورید که از کسانی خواهید بود که بر خویشتن ستم کرده و رنج و سختی را بر خود روا دانسته\u200cاند."
      },
      {
        "index": 36,
        "text": "اما شیطان آن دو را با ترغیبشان به آن درخت به لغزش انداخت و از نعمت\u200cهایی که در آن بودند بیرونشان کرد، و ما به آنان (آدم و حوّا و ابلیس) گفتیم: فرود آیید در حالی که دشمن یکدیگر خواهید بود، و در زمین تا چندی قرارگاه و بهره\u200cای خواهید داشت."
      },
      {
        "index": 37,
        "text": "سپس آدم از پروردگارش کلماتی را دریافت کرد و به وسیله آنها توبه نمود. خدا نیز به سوی او بازگشت و توبه اش را پذیرفت، چرا که او بسیار توبه پذیر و مهربان است."
      },
      {
        "index": 38,
        "text": "به آنان گفتیم: همگی از بهشت فرود آیید، پس اگر از جانب من رهنمودی برای شما آمد ـ که خواهد آمد ـ کسانی که رهنمود مرا پیروی کنند، نه ترسی آنان را فرا می\u200cگیرد و نه اندوهگین می\u200cشوند."
      },
      {
        "index": 39,
        "text": "و کسانی که کفر ورزند و آیات ما را دروغ انگارند، همدم آتش دوزخند و در آن جاودانه خواهند بود."
      },
      {
        "index": 40,
        "text": "ای بنی اسرائیل، نعمت مرا که به شما ارزانی داشته\u200cام به خاطر داشته باشید، و به پیمانی که با من بسته\u200cاید وفا کنید آنگاه است که من نیز به عهدی که با شما بسته\u200cام وفا خواهم کرد، و تنها از من بیم داشته باشید."
      },
      {
        "index": 41,
        "text": "و به این قرآن که آن را فرو فرستاده\u200cام و توراتی را که با شماست تصدیق می\u200cکند ایمان بیاورید و از میان اهل کتاب نخستین کسانی نباشید که بدان کفر میورزند، و آیات مرا به بهای ناچیز دنیا نفروشید، و تنها از من پروا کنید."
      },
      {
        "index": 42,
        "text": "و حق را در چهره باطل آشکار نسازید و حق را کتمان نکنید در حالی که [آن را] می\u200cدانید."
      },
      {
        "index": 43,
        "text": "و نماز را برپا دارید و زکات بپردازید و با رکوع کنندگان رکوع کنید."
      },
      {
        "index": 44,
        "text": "آیا مردم را به نیکی فرمان می\u200cدهید و خود را فراموش می\u200cکنید، با این که کتاب آسمانی را تلاوت می\u200cکنید؟ آیا درنمی یابید؟"
      },
      {
        "index": 45,
        "text": "و از صبر و نماز یاری جویید، و به راستی نماز، کاری بس سنگین و گران است، مگر بر فروتنان،"
      },
      {
        "index": 46,
        "text": "همانان که گمان می\u200cبرند که پروردگارشان را دیدار خواهند کرد و به سوی او باز خواهند گشت."
      },
      {
        "index": 47,
        "text": "ای بنی اسرائیل، نعمت مرا که بر شما ارزانی داشته\u200cام به خاطر داشته باشید، و یاد کنید که من شما را با دادنِ نعمت\u200cهای فراوان بر سایر امّت\u200cها برتری بخشیدم."
      },
      {
        "index": 48,
        "text": "و بترسید از روزی که هیچ کس چیزی از عذاب را از دیگری کفایت نمی\u200cکند و شفاعتی از او پذیرفته نمی\u200cگردد و در برابر عذاب، فدیه\u200cای معادل آن از او گرفته نمی\u200cشود و آنان یاری نخواهند شد."
      },
      {
        "index": 49,
        "text": "و به یاد آورید هنگامی را که شما را از فرعونیان رهایی بخشیدیم. آنان پیوسته عذاب ناگوار به شما می\u200cچشاندند. پسرانتان را سر می\u200cبریدند تا نسل شما را از بین ببرند، و زنانتان را برای کنیزی و خدمتگذاری زنده می\u200cگذاشتند، و در این ماجرا از جانب پروردگارتان آزمونی بزرگ بود."
      },
      {
        "index": 50,
        "text": "و هنگامی را که دریا را برای شما شکافتیم و شما را از چنگ دشمنان رهایی بخشیدیم و فرعونیان را در حالی که نظاره می\u200cکردید در دریا غرق کردیم."
      },
      {
        "index": 51,
        "text": "و هنگامی را که با پیامبرتان موسی چهل شب وعده گذاشتیم که در آن به عبادت به سر بَرَد، آن گاه شما پس از رفتنش به وعده گاه، گوساله را به خدایی گرفتید، در حالی که ستمکار بودید."
      },
      {
        "index": 52,
        "text": "سپس شما را بعد از آن بخشیدیم، باشد که سپاسگزاری کنید."
      },
      {
        "index": 53,
        "text": "و هنگامی را که به موسی کتاب آسمانی تورات و جداکننده حق از باطل را عطا کردیم، باشد که هدایت شوید."
      },
      {
        "index": 54,
        "text": "و هنگامی را که موسی به قومش گفت: ای قوم من، بی تردید شما با برگرفتن گوساله به پرستش، به خود ستم کردید، پس به درگاه آفریدگارتان توبه کنید و بدین منظور گوساله پرستان شما یکدیگر را بکشند، که این کار نزد آفریدگارتان برای شما بهتر است. پس از آن که برخی مجرمان به قتل رسیدند، خدا توبه گنهکاران شما را پذیرفت، که او بسیار توبه پذیر و مهربان است."
      },
      {
        "index": 55,
        "text": "و هنگامی را که گفتید: ای موسی، هرگز سخن تو را مبنی بر این که خدا تورات را بر تو فرو فرستاده است باور نمی\u200cکنیم تا این که خدا را آشکارا به چشم خود ببینیم و تأیید تورات را از او بشنویم. پس به سزای این سخنتان صاعقه شما را فرو گرفت در حالی که نظاره می\u200cکردید."
      },
      {
        "index": 56,
        "text": "سپس شما را پس از مرگتان برانگیختیم، باشد که سپاسگزاری کنید."
      },
      {
        "index": 57,
        "text": "و ابرها را ـ آن گاه که در بیابانی سوزان رهسپار بودید ـ بر شما سایه گستر کردیم، و (منّ) و (سلوی) بر شما فرو فرستادیم، و گفتیم: از روزی\u200cهایی که به شما داده\u200cایم و همه خوب و پاکیزه\u200cاند بخورید. و آنان [با سرکشی ها] بر ما ستم نکردند، بلکه بر خود ستم روا می\u200cداشتند."
      },
      {
        "index": 58,
        "text": "و یاد کنید هنگامی را که گفتیم: به این شهر درآیید و از نعمت\u200cهای آن، هر جا که خواهید، به خوشی تناول کنید و سجده کنان [= با فروتنی] وارد دروازه آن شوید و بگویید: پروردگارا، گناهانمان را فرو ریز، ما هم گناهانتان را خواهیم بخشود و بر پاداش نیکوکاران خواهیم افزود."
      },
      {
        "index": 59,
        "text": "ولی کسانی که ستم کرده بودند، آن را به سخنی دیگر تغییر دادند به سخنی جز آنچه به آنان گفته شده بود، پس بر ستمکاران به سزای این که نافرمانی کردند، عذابی از آسمان فرو فرستادیم."
      },
      {
        "index": 60,
        "text": "و هنگامی را که موسی برای قومش آب طلبید، پس به او گفتیم: با عصایت بر این سنگ بزن. چون عصایش را بر آن زد، دوازده چشمه آب به تعداد قبایل بنی اسرائیل از آن جوشید و هر مردمی از آن قبایل آبشخور خود را شناخت. پس به آنان گفته شد: از روزیِ خدا بخورید و بیاشامید و فسادگرانه در زمین تباهی مکنید."
      },
      {
        "index": 61,
        "text": "و هنگامی را که گفتید: ای موسی، ما نمی\u200cتوانیم بر یک نوع خوراکی (منّ و سلوی) صبر کنیم، برای ما از پروردگارت بخواه که از آنچه زمین می\u200cرویاند، از سبزی و خیار و سیر و عدس و پیازش برای ما پدید آورَد که دعای تو را اجابت می\u200cکند. موسی گفت: آیا می\u200cخواهید چیزی را که پست\u200cتر است جایگزین چیزی کنید که بهتر است؟! به شهری درآیید، آنچه درخواست کرده\u200cاید برای شما در آن جا خواهد بود، و مهرِ خواری و درماندگی بر آنان زده شد، و خود را مورد خشم خدا قرار دادند. این بدان سبب بود که به آیات خدا کفر میورزیدند و پیامبران را به ناحق می\u200cکشتند و این از آن روی بود که از فرمان\u200cهای خدا سرپیچی کردند و پیش از آن از حدود الهی تجاوز می\u200cنمودند."
      },
      {
        "index": 62,
        "text": "آنان که ایمان آورده\u200cاند (مسلمانان) و آنان که یهودی\u200cاند، و نیز مسیحیان و صابئان بدانند که این عناوین کارساز نیست، بلکه کسانی که واقعاً به خدا و روز قیامت ایمان دارند و کار شایسته می\u200cکنند، پاداش ایمان و عمل خود را نزد پروردگارشان خواهند داشت و هیچ ترسی آنان را فرانمی گیرد و اندوهگین نمی\u200cشوند."
      },
      {
        "index": 63,
        "text": "و یاد کنید هنگامی را که از شما پیمان گرفتیم و برای این که قدرت خود را به شما نشان دهیم، آن کوه را بر فراز شما برافراشتیم و گفتیم: کتابی را که به شما داده\u200cایم به جِدّ و جهد بگیرید و آنچه را که در آن است به خاطر داشته باشید، باشد که تقوا پیشه کنید."
      },
      {
        "index": 64,
        "text": "سپس شما بعد از آن روی برتافتید، که اگر فضل خدا و رحمت او بر شما نبود، قطعاً از زیانکاران بودید."
      },
      {
        "index": 65,
        "text": "و قطعاً شما کسانی از خودتان را که در روز شنبه به مقرّرات آن روز تجاوز کردند می\u200cشناسید [و از فرجام کارشان آگاهید]، که ما به آنان گفتیم: بوزینگانی باشید پَست و ناچیز!"
      },
      {
        "index": 66,
        "text": "پس، آن عقوبت را برای کسانی که در آن زمان می\u200cزیستند و برای آیندگانشان، مایه عبرت، و برای تقواپیشگان وسیله پندی قرار دادیم."
      },
      {
        "index": 67,
        "text": "ای پیامبر، یاد کن زمانی را که موسی برای مشخص ساختن قاتلی از میان بنی اسرائیل، به قومش گفت: خدا به شما فرمان می\u200cدهد که گاوی را سر ببرید. گفتند: آیا ما را به مسخره می\u200cگیری؟ موسی گفت: به خدا پناه می\u200cبرم از این که از نادانان باشم."
      },
      {
        "index": 68,
        "text": "گفتند: از پروردگارت بخواه تا برای ما روشن کند که آن چگونه گاوی است؟ موسی گفت: او می\u200cگوید: آن گاوی است نه پیر که باردار نشود و نه کم سال که نزاییده باشد، بلکه میانه این دو است، پس آنچه را که بدان فرمان یافته\u200cاید انجام دهید و بیش از این توضیح نخواهید."
      },
      {
        "index": 69,
        "text": "گفتند: از پروردگارت بخواه تا برای ما روشن کند که رنگش چگونه است؟ موسی گفت: او می\u200cگوید: آن گاوی است زرد پررنگ و خالص که با صفای رنگش بینندگان را شاد می\u200cکند."
      },
      {
        "index": 70,
        "text": "گفتند: از پروردگارت بخواه تا برای ما روشن کند که آن چگونه است؟ زیرا این گاو بر ما مشتبه شده است، و اگر خدا بخواهد قطعاً ما به آن راه خواهیم یافت."
      },
      {
        "index": 71,
        "text": "موسی گفت: او می\u200cگوید: آن گاوی است که نه رام است که زمین را شخم زند و نه آن که کشتزار را آبیاری کند، سالم وتندرست است و هیچ لکّه\u200cای در رنگ آن نیست. گفتند: اکنون ویژگی\u200cهای درست آن را بیان کردی. پس آن را سر بریدند و نزدیک بود این کار را نکنند."
      },
      {
        "index": 72,
        "text": "و آن هنگام که شخصی را کشتید و درباره قتل او با یکدیگر اختلاف کردید و هر گروهی آن را به گروه دیگر نسبت می\u200cداد و خدا بر آن بود که آنچه را پنهان می\u200cداشتید، آشکار کند."
      },
      {
        "index": 73,
        "text": "پس گفتیم: بخشی از آن گاو ذبح شده را بر مقتول بزنید تا زنده شود. بدین سان خداوند مردگان را زنده می\u200cکند و آیات خود را به شما نشان می\u200cدهد، باشد که بیندیشید."
      },
      {
        "index": 74,
        "text": "امّا چیزی نگذشت که پس از این ماجرا دل\u200cهای شما سخت گردید اینک دلهایتان همچون سنگ یا سخت\u200cتر از آن است، چرا که از برخی سنگ\u200cها نهرها می\u200cجوشد و برخی از آنها می\u200cشکافد و آب از آنها خارج می\u200cشود، و برخی از آنها از ترس خدا فرو می\u200cغلتد، ولی دل\u200cهای شما به حق گرایش نمی\u200cیابد و ترس از خدا در آن پدیدار نمی\u200cشود، و خدا از آنچه می\u200cکنید بی خبر نیست."
      },
      {
        "index": 75,
        "text": "اینک ای مؤمنان، آیا به این دل بسته\u200cاید که یهودیانِ حق ناپذیر سخن شما را باور کنند؟ در حالی که گروهی از آنان [= عالمانشان] کلام خدا را می\u200cشنیدند و پس از آن که آن را به خرد دریافتند تحریف می\u200cکردند و خود می\u200cدانستند [چه می\u200cکنند]."
      },
      {
        "index": 76,
        "text": "و چون یهودیان با مؤمنان برخورد کنند می\u200cگویند: ما باور داریم که آنچه در تورات در وصف آخرین پیامبر آمده همان صفات محمّد است، امّا هنگامی که با یکدیگر خلوت می\u200cکنند، بزرگانشان می\u200cگویند: آیا حقایقی را که خدا در تورات برای شما گشوده است به مؤمنان گزارش می\u200cکنید تا به وسیله آن نزد پروردگارتان بر ضدّ شما احتجاج کنند؟ چرا درنمی یابید؟"
      },
      {
        "index": 77,
        "text": "آیا نمی\u200cدانند که خدا آنچه را نهان می\u200cدارند و آنچه را آشکار می\u200cکنند، می\u200cداند؟"
      },
      {
        "index": 78,
        "text": "چگونه امید می\u200cبرید که یهودیان ایمان بیاورند؟ در حالی که برخی از آنان بی سوادانی هستند که از کتاب آسمانی جز دروغ\u200cهایی که تحریف گرانشان بافته\u200cاند، نمی\u200cدانند. آنان [معارف کتاب آسمانی را نمی\u200cدانند و] تنها گمان پردازی می\u200cکنند."
      },
      {
        "index": 79,
        "text": "پس وای بر کسانی که به دست خود کتاب می\u200cنگارند سپس می\u200cگویند این از نزد خداست، تا در قبال آن بهره ناچیز دنیا را به دست آورند. پس وای بر آنان از آنچه به دست خود می\u200cنویسند و وای بر آنان از آنچه به دست می\u200cآورند."
      },
      {
        "index": 80,
        "text": "و گفتند: آتش دوزخ جز چند روزی به ما نمی\u200cرسد [هر چند گناهان بسیاری مرتکب شویم]. به آنان بگو: آیا از نزد خدا پیمانی گرفته\u200cاید که عذاب شما اندک باشد و خدا پیمان خود را هرگز خلاف نمی\u200cکند، یا سخنی را که نمی\u200cدانید به خدا نسبت می\u200cدهید؟"
      },
      {
        "index": 81,
        "text": "نه، چنین پیمانی در کار نیست، بلکه کسانی که گناهی مرتکب شوند و اثر گناهشان همه وجود آنان را فراگیرد و جایی برای رحمت الهی در آن نباشد، آنان همدم آتشند و در آن جاودانه خواهند بود."
      },
      {
        "index": 82,
        "text": "و کسانی که ایمان آورده و کارهای شایسته کرده\u200cاند آنان اهل بهشتند و برای همیشه در آن خواهند ماند."
      },
      {
        "index": 83,
        "text": "و یاد کن هنگامی را که از بنی اسرائیل پیمان گرفتیم که جز خدا را نپرستید و به پدر و مادر و خویشاوند و یتیمان و درماندگان نیکی کنید و با مردم ـ چه مؤمنان و چه کافران ـ با خوشزبانی سخن بگویید و به نیکی معاشرت کنید و نماز را بر پا دارید و زکات بپردازید، ولی جز اندکی از شما، همه پشت کردید و روی برتافتید."
      },
      {
        "index": 84,
        "text": "ای فرزندان اسرائیل، یاد کنید زمانی را که از شما پیمان گرفتیم که خون [همکیشان] خود را نریزید و یکدیگر را از دیار خود بیرون نرانید، آن گاه [بر این پیمان] اقرار کردید و خود گواه بودید."
      },
      {
        "index": 85,
        "text": "سپس شما اینان هستید، یکدیگر را می\u200cکُشید و گروهی از خودتان را از خانه هایشان بیرون می\u200cرانید و به گناه و تجاوز [نه از روی استحقاق، دیگران را] بر ضدّ آنان یاری می\u200cدهید، در حالی که اگر همانان به اسیری نزد شما آیند با پرداخت فدیه آزادشان می\u200cکنید، با این که بیرون راندن آنها بر شما حرام بوده است. آیا به بخشی از تورات ایمان می\u200cآورید و اسیران همکیش خود را با دادن فدیه آزاد می\u200cکنید، ولی بخشی دیگر را انکار می\u200cکنید و گروهی از خودتان را از دیارشان بیرون می\u200cرانید؟ کیفر کسانی از شما که چنین کنند چیزی جز خواری در زندگی دنیا نخواهد بود، و روز قیامت به سوی سخت\u200cترین عذاب بازگردانده می\u200cشوند، و خدا از آنچه می\u200cکنید بی خبر نیست."
      },
      {
        "index": 86,
        "text": "اینان همان کسانی اند که زندگی دنیا را به بهای آخرت خریده\u200cاند، از این روی نه عذابشان کاهش می\u200cیابد و نه یاری می\u200cشوند."
      },
      {
        "index": 87,
        "text": "و همانا ما به موسی کتاب آسمانی دادیم، و پس از او پیامبران بسیاری را یکی پس از دیگری با راه و رسم وی فرستادیم، و به عیسی پسر مریم آن معجزات آشکار را عطا کردیم و او را با (روح القدس) تأیید نمودیم. پس چرا هرگاه پیامبرانی برای شما قوانینی آوردند که دلخواه شما نبود گردنکشی کردید و گروهی از آنان را دروغگو شمردید و گروهی را کشتید؟ و رویه شما چنین است."
      },
      {
        "index": 88,
        "text": "یهودیان گفتند: دل\u200cهای ما در پرده است [و از سخنان تو ـ ای محمّد ـ چیزی نمی\u200cفهمیم]. نه، چنین نیست، بلکه خداوند آنان را به سزای کفرشان از رحمت خود دور ساخته است، از این رو فقط اندکی از آنان ایمان می\u200cآورند."
      },
      {
        "index": 89,
        "text": "و هنگامی که از جانب خدا کتابی (قرآن) برایشان آمد و توراتی را که با آنهاست تأیید کرد و پیش از آمدن آن هم با نوید دادن به ظهور پیامبر و هجرت او به مدینه، درپی پیروزی بر کافران عرب بودند، آری هنگامی که همان چیزی را که می\u200cشناختند برایشان آمد، به آن کافر شدند، پس لعنت خدا بر کافران باد."
      },
      {
        "index": 90,
        "text": "بد بهایی است آنچه خود را بدان فروختند که به کتابی که خدا فرو فرستاده است، کافر می\u200cشوند، کفرشان از آن روست که بر پیامبر حسد میورزند و رشک می\u200cبرند که خداوند از فزون بخشی خود به هر کس از بندگانش که بخواهد وحی می\u200cکند، از این رو خشمی از خدا را به سزای کفرشان به قرآن، بر خشم دیگر به کیفر کفرشان به تورات بر خود جای دادند، و برای کفرپیشگان عذابی خوارکننده است."
      },
      {
        "index": 91,
        "text": "و چون به آنان گفته شود: به آنچه خدا فرو فرستاده است ایمان بیاورید، می\u200cگویند: ما به آنچه بر خودمان نازل شده است ایمان داریم. و آنچه را غیر آن است با این که حق است و راستی و درستیِ کتابی را که با آنهاست تأیید می\u200cکند انکار می\u200cکنند. ای پیامبر، به آنان بگو: اگر به آنچه گفتید ایمان دارید، چرا پیش از این آن پیامبران خدا را که از نژاد خودتان بودند می\u200cکشتید؟"
      },
      {
        "index": 92,
        "text": "و به راستی موسی برای شما آن معجزات روشن را آورد، ولی شما در غیاب او آن گوساله را به پرستش برگرفتید در حالی که ستمکار بودید [= هیچ عذری بر این کار نداشتید]."
      },
      {
        "index": 93,
        "text": "و هنگامی که از شما پیمان گرفتیم و برای نشان دادن قدرت خود به شما آن کوه را بر فرازتان برافراشتیم و گفتیم: کتابی را که به شما داده\u200cایم به جد و جهد بگیرید و به آنچه در آن است گوش بسپارید. گفتند: شنیدیم و نافرمانی کردیم. و به سبب کفرشان محبّت آن گوساله در دل هایشان نفوذ داده شد. ای پیامبر، به آنان بگو: بد است آنچه ایمانتان شما را به آن فرمان می\u200cدهد اگر ایمان دارید."
      },
      {
        "index": 94,
        "text": "ای پیامبر، به یهودیان بگو: اگر نزد خدا و به حکم او نیکبختی سرای آخرت به شما اختصاص دارد و مردم دیگر از آن محرومند، چنانچه راست می\u200cگویید، آرزوی مرگ کنید تا هر چه زودتر از این زندگی آمیخته با ناکامی\u200cها به آن سرای سعادت درآیید."
      },
      {
        "index": 95,
        "text": "ولی آنان در اثر گناهانی که به دست خود پیش فرستاده\u200cاند، هرگز آرزوی مرگ نمی\u200cکنند، و خدا به حال ستمکاران داناست."
      },
      {
        "index": 96,
        "text": "گواه این که یهودیان در بند سرای آخرت نیستند این است که آنان را آزمندترین مردم به این زندگی ناچیز دنیا می\u200cیابی. آنان حتی از مشرکان که سرای آخرت را باور ندارند به زندگی دنیا آزمندترند. هر یک از آنان دوست دارد که هزار سال عمر به او می\u200cدادند، و حقیقت این است که عمر هزار ساله یافتن هم او را از عذاب دور نمی\u200cکند، و خدا به آنچه انجام می\u200cدهند بیناست."
      },
      {
        "index": 97,
        "text": "یهودیان به این بهانه به قرآن ایمان نمی\u200cآورند که با جبرئیل که آورنده وحی است دشمنند. ای پیامبر، به آنان بگو: هر کس دشمن جبرئیل است، نباید از کتاب الهی رویگردان شود، چرا که جبرئیل به اذن خدا این کتاب را بر قلب تو نازل کرده است، کتابی که حقانیت کتاب\u200cهای آسمانی پیش از خود، از جمله تورات راتأیید می\u200cکند و برای کسانی که به آن ایمان می\u200cآورند مایه هدایت و بشارت است."
      },
      {
        "index": 98,
        "text": "هر کس دشمن خدا و فرشتگان و پیامبران او و دشمن جبرئیل و میکائیل است، کافر است و بی تردید خدا دشمن کافران است."
      },
      {
        "index": 99,
        "text": "و همانا ما آیاتی روشن و روشنگر به سوی تو فرو فرستادیم، و جز فاسقان کسی بدانها کفر نمیورزد."
      },
      {
        "index": 100,
        "text": "چرا این یهودیان هرگاه [با خدا] پیمانی بستند، گروهی از ایشان آن را به دور افکندند؟ [نه تنها گروهی از آنان پیمان شکن اند] بلکه بیشترشان ایمان ندارند."
      },
      {
        "index": 101,
        "text": "و هنگامی که از جانب خدا پیامبری برایشان آمد که توراتی را که با آنان است تصدیق می\u200cکرد، گروهی از کسانی که کتاب آسمانی به آنها داده شده است [= عالمان یهود و نصاری] کتاب خدا را پشت سرشان افکندند و بشارت\u200cهای آن را در مورد ظهور پیامبر اسلام نادیده گرفتند، چنان که گویی از آن بی خبرند."
      },
      {
        "index": 102,
        "text": "و یهودیان افسون\u200cهایی را دنبال کردند که جنیانِ شرور آنها را برایشان می\u200cخواندند و به آنان تعلیم می\u200cدادند و به دروغ آنها را بر حکومت سلیمان می\u200cبستند و می\u200cگفتند سلیمان با همین افسون\u200cها بر جن و انس و دیگر موجودات سلطنت می\u200cکرد، در حالی که سلیمان سحر نکرد و کافر نشد، بلکه آن جنیانِ شرور کفر ورزیدند که به مردم سحر آموختند. و نیز یهودیان افسون\u200cهایی را دنبال کردند که بر آن دو فرشته به نام\u200cهای هاروت و ماروت در شهر بابل الهام شد. در صورتی که آن دو فرشته به هیچ کس سحر نمی\u200cآموختند مگر این که به او می\u200cگفتند: ما فقط وسیله آزمایشیم، پس مبادا با به کار گرفتن آنچه می\u200cآموزی کافر شوی. ولی یهودیان از آنها افسون\u200cهایی می\u200cآموختند که به وسیله آنها میان مرد و همسرش جدایی می\u200cافکندند. البته جز به اذن خدا نمی\u200cتوانستند به کسی زیان برسانند، چرا که بی اذن خدا هیچ کاری در جهان هستی صورت نمی\u200cگیرد. آری، یهودیان چیزهایی از هاروت و ماروت فرا می\u200cگرفتند که برای آنان زیانبار بود و سودی عایدشان نمی\u200cکرد، و آنها خوب می\u200cدانستند که هر کس خریدار سحر باشد (آن را بیاموزد و به کار اندازد) در آخرت نصیبی نخواهد داشت. یهودیان خود را به بد چیزی فروختند. ای کاش می\u200cدانستند."
      },
      {
        "index": 103,
        "text": "و اگر آنان ایمان می\u200cآوردند و از محرّمات الهی پرهیز می\u200cکردند، از جانب خدا به پاداشی بهتر از منافع سحر دست می\u200cیافتند. ای کاش این حقیقت را درمی یافتند."
      },
      {
        "index": 104,
        "text": "ای کسانی که ایمان آورده\u200cاید، هنگامی که از پیامبر می\u200cخواهید در سخن گفتن درنگ بیشتری کند تا بتوانید سخنش را به روشنی دریابید، نگویید (راعنا) بلکه بگوید (انظرنا)، و این فرمان را به گوش بسپارید تا از کافران نشوید، که برای کافران عذابی دردناک خواهد بود."
      },
      {
        "index": 105,
        "text": "کافران اهل کتاب (یهود و نصارا) و مشرکان دوست ندارند که از جانب پروردگارتان هیچ خیری بر شما مؤمنان فرو فرستاده شود، در حالی که خداوند رحمتش را ویژه هر که خواهد می\u200cگرداند، و خداوند دارای فضلی بزرگ است."
      },
      {
        "index": 106,
        "text": "هر نشانه\u200cای از نشانه\u200cهای تکوینی یا تشریعی خود را نسخ کنیم یا آن را از خاطره\u200cها بزداییم، بهتر از آن یا همانند آن را می\u200cآوریم. مگر ندانسته\u200cای که خداوند بر هر کاری تواناست؟"
      },
      {
        "index": 107,
        "text": "مگر ندانسته\u200cای که فرمانروایی آسمان\u200cها و زمین فقط از آنِ اوست؟ از این رو هیچ کس و هیچ چیز نمی\u200cتواند او را از نسخ آیات و احکام باز دارد و مگر ندانسته\u200cای که برای شما در کارتان هیچ سرپرست و یاوری جز خدا نیست؟ پس اگر خواهد در امور مربوط به شما تغییر و دگرگونی پدید می\u200cآورد."
      },
      {
        "index": 108,
        "text": "[باور داشتن قدرت بی نهایت خدا، برای زدودن هر شبهه\u200cای در مورد نسخ احکام و شرایع کافی است،] ولی شما می\u200cخواهید از پیامبرتان درخواست\u200cهایی نابجا کنید، همان گونه که پیش از این از موسی کردند [و به کفر روی آوردند] و هر کس کفر را جایگزین ایمان کند قطعاً راه درست را گم کرده است."
      },
      {
        "index": 109,
        "text": "بسیاری از اهل کتاب (یهودیان) با این که حق برایشان آشکار شده است، به سبب حسدی که از درونشان برمی خاست دوست می\u200cداشتند شما را پس از ایمانتان به کفر بازگردانند. اکنون وقت آن نیست که با آنان بستیزید، پس چشم پوشی کنید و از آنان درگذرید، تا خدا فرمان خود را به میان آورد، که خداوند بر هر کاری تواناست."
      },
      {
        "index": 110,
        "text": "و نماز را برپا دارید و زکات بپردازید، و بدانید که هر کار نیکی برای خود پیش فرستید، آن را نزد خدا بازخواهید یافت، چرا که خداوند به آنچه انجام می\u200cدهید بیناست."
      },
      {
        "index": 111,
        "text": "و یهودیان گفتند: هرگز کسی به بهشت درنمی آید مگر این که یهودی باشد، و مسیحیان نیز گفتند: جز کسی که مسیحی باشد هیچ کس وارد بهشت نمی\u200cشود. این است آرزوهایشان. بگو: اگر راست می\u200cگویید، برهان خود را بیاورید."
      },
      {
        "index": 112,
        "text": "چنین نیست که یهودی یا مسیحی بودن کارساز باشد، بلکه هر کس تسلیم خدا باشد و با تمام وجود به او گرایش یابد و کار شایسته کند، پاداش تسلیم و نیکو کاری خود را نزد پروردگارش خواهد داشت و هیچ ترسی آنان را فرو نمی\u200cگیرد و اندوهگین نمی\u200cشوند."
      },
      {
        "index": 113,
        "text": "و یهودیان گفتند: مسیحیان بر چیزی نیستند (آیینشان بی پایه و اساس است) و مسیحیان گفتند: یهودیان بر چیزی نیستند. این در حالی است که هر دو گروه کتاب آسمانی خود را می\u200cخوانند، و می\u200cدانند که به حکم کتابشان این داوری صحیح نیست. مشرکان هم که دانشی ندارند مانند سخن اهل کتاب را بر زبان می\u200cآورند و می\u200cگویند: یهودیان و مسیحیان بر چیزی نیستند. پس خداوند روز قیامت میان آنان درباره آنچه بر سرش اختلاف کرده\u200cاند داوری خواهد کرد."
      },
      {
        "index": 114,
        "text": "و کیست ستمکارتر از کسی که مردم را از یاد کردن نام خدا در مساجد او بازداشت و در ویرانی آنها کوشید؟ آنان حق نداشتند جز با ترس و هراس بدانها وارد شوند [تا چه رسد که مسلمانان را از ورود به آنها بازدارند]. برای آنان در دنیا خواری و در آخرت عذابی بزرگ خواهد بود."
      },
      {
        "index": 115,
        "text": "و خاور و باختر فقط از آنِ خداست، پس به هر جا روی کنید، آن جا وجه خداست. این بدان جهت است که خدا بر همه چیز و بر همه جهات احاطه دارد و از توجّه شما به هر سوی آگاه است."
      },
      {
        "index": 116,
        "text": "یهودیان و مسیحیان گفتند: خدا فرزندی برای خود برگرفته است. منزّه است او. بلکه آنچه در آسمان\u200cها و زمین است از آنِ او، و همه چیز خاضع و فرمانبردار اوست. پس چگونه می\u200cتواند فرزندی همسان خود داشته باشد؟"
      },
      {
        "index": 117,
        "text": "خداوند آسمان\u200cها و زمین را بی آن که الگویی داشته باشد پدید آورده است، و چون پیدایش چیزی را بخواهد، فقط به آن می\u200cگوید: باش و آن چیز موجود می\u200cشود."
      },
      {
        "index": 118,
        "text": "و آنان که دانشی ندارند (مشرکان) گفتند: چرا خدا با ما سخن نمی\u200cگوید یا [از جانب او] نشانه\u200cای برای ما نمی\u200cآید؟ پیش از آنان، یهودیان و مسیحیان نیز همین گونه سخن گفتند. دل هایشان همسان و اندیشه هایشان یکسان است. به راستی، ما نشانه\u200cهای فراوانی را برای مردم آشکار ساخته\u200cایم، ولی تنها اهل یقین از آنها بهره می\u200cبرند."
      },
      {
        "index": 119,
        "text": "ای پیامبر، ما تو را به حق به رسالت فرستادیم تا به مؤمنان بشارت و به کافران هشدار دهی، و از تو درباره دوزخیان پرسشی نمی\u200cشود و تو بازخواست نخواهی شد."
      },
      {
        "index": 120,
        "text": "هرگز یهودیان و مسیحیان از تو خشنود نمی\u200cشوند مگر این که از آیین آنها پیروی کنی. به آنان بگو: فقط هدایت خدا که قرآن بیانگر آن است، هدایت است. و اگر پس از آن که آگاهی برای تو حاصل شده است، از کیش آنها که برخاسته از هواهای نفسانی آنان است پیروی کنی، در برابر خدا هیچ سرپرست و یاوری نخواهی داشت."
      },
      {
        "index": 121,
        "text": "کسانی که کتاب آسمانی به آنان داده\u200cایم حالی که آن را آن گونه که بایسته تلاوت است تلاوت می\u200cکنند، به قرآن ایمان می\u200cآورند، و کسانی که بدان کفر ورزند خود زیانکار خواهند بود."
      },
      {
        "index": 122,
        "text": "ای بنی اسرائیل، نعمت مرا که به شما ارزانی کردم به خاطر داشته باشید، و یاد کنید که من شما را با دادنِ نعمت\u200cهای فراوان بر سایر امّت\u200cها برتری بخشیدم."
      },
      {
        "index": 123,
        "text": "و بترسید از روزی که هیچ کس چیزی از عذاب را از دیگری کفایت نمی\u200cکند و در برابر عذاب فدیه\u200cای از او پذیرفته نمی\u200cشود و شفاعتی سودش نمی\u200cدهد و یاری نمی\u200cشوند."
      },
      {
        "index": 124,
        "text": "و چون ابراهیم را پروردگارش به کارهایی که او را بدانها امر فرمود بیازمود و وی را به انجام آنها موفق ساخت، گفت: من تو را پیشوای مردم قرار خواهم داد. ابراهیم گفت: آیا از فرزندان من نیز کسی را پیشوای مردم قرار می\u200cدهی؟ فرمود: امامت، عهدِ من است، و عهدِ من به کسانی از فرزندان تو که ستمکارند نمی\u200cرسد."
      },
      {
        "index": 125,
        "text": "و یاد کن زمانی را که آن خانه (کعبه) را بازگشتگاهی برای مردم و مکانی امن قرار دادیم، پس برای انجام مراسم حج به آن جا بروید و از مقام ابراهیم جایگاهی برای دعا برگزینید. و به ابراهیم و اسماعیل فرمودیم: خانه\u200cام را ویژه عبادت سازید و آن را به طواف کنندگان و معتکفان و نمازگزارانِ رکوع کننده و سجده کننده اختصاص دهید."
      },
      {
        "index": 126,
        "text": "و یاد کن زمانی را که ابراهیم گفت: پروردگارا، این سرزمین را شهری امن قرار ده، و از مردمش کسانی را که به خدا و روز قیامت ایمان آورده\u200cاند، از میوه\u200cها و محصولات روزی عطا فرما. پروردگارش گفت: ولی هر که کافر شود، به او اندک بهره ای می\u200cدهم، سپس او را به اجبار به سوی عذاب آتش خواهم برد، و آن بد بازگشتگاهی است."
      },
      {
        "index": 127,
        "text": "و در خاطر بیاور زمانی را که ابراهیم و اسماعیل به ساختن و بالا آوردن پایه\u200cهای آن خانه (کعبه) پرداخته و می\u200cگویند: پروردگارا، این عمل اندک را از ما بپذیر که تو خود نیایش ما را می\u200cشنوی و از درون ما آگاهی."
      },
      {
        "index": 128,
        "text": "پروردگارا، و ما را در همه امور تسلیم خود گردان و از نسل ما نیز گروهی مقرر دار که در همه حال تسلیم تو باشند، و حقیقت عبادات ما را به ما بنمای، و بر ما ببخشای که تو خود توبه پذیر و مهربانی."
      },
      {
        "index": 129,
        "text": "پروردگارا، در میان آنان پیامبری از خودشان برانگیز که آیات تو را بر آنها بخواند و به آنان کتاب آسمانی و معارف آن را بیاموزد و آنان را از بدی\u200cها و زشتی\u200cها پاک و پیراسته سازد، به یقین تویی آن شکست ناپذیری که همه کارهایش از روی حکمت است."
      },
      {
        "index": 130,
        "text": "و چه کسی جز آن کس که سبکسر بوده و نیک و بد خویش را باز نشناخته است از آیین ابراهیم روی برمی تابد؟ به راستی ما او را در دنیا به خلوص در بندگی برگزیدیم و قطعاً در آخرت نیز از شایستگان خواهد بود."
      },
      {
        "index": 131,
        "text": "او هنگامی برگزیده شد که پروردگارش به وی گفت: با تمام وجود تسلیم باش. گفت: تسلیم پروردگار جهانیانم."
      },
      {
        "index": 132,
        "text": "و ابراهیم پسرانش را به آن آیین سفارش نمود و یعقوب نیز چنین کرد، و هر یک گفتند: ای پسران من، خداوند این آیین را برای شما برگزیده است، پس مبادا جز در حالی که تسلیم و فرمانبردار او باشید بمیرید."
      },
      {
        "index": 133,
        "text": "آیا شما یهودیان و مسیحیان هنگامی که مرگ یعقوب در رسید حاضر بودید؟ آن گاه که به پسرانش گفت: پس از من چه چیزی را خواهید پرستید؟ گفتند: خدای تو و خدای پدرانت ابراهیم و اسماعیل و اسحاق را که خدایی یگانه است می\u200cپرستیم و ما تسلیم و فرمانبردار او هستیم."
      },
      {
        "index": 134,
        "text": "آنان گروهی بودند که درگذشتند، و اینک جدال درباره آنها که از کدام طایفه بودند به شما سودی نمی\u200cرساند. آنچه آنان فراهم آوردند برای خودشان، و آنچه شما فراهم آوردید برای خودتان است، و از شما درباره کارهایی که آنان انجام می\u200cدادند سؤال نخواهد شد."
      },
      {
        "index": 135,
        "text": "یهودیان به مسلمانان گفتند: یهودی شوید که در آن صورت هدایت می\u200cیابید، و مسیحیان نیز به آنان گفتند: مسیحی شوید که در آن صورت هدایت خواهید یافت. ای پیامبر، در پاسخ آنان بگو: نه، بلکه ما از آیین ابراهیم پیروی می\u200cکنیم که از کجروی برکنار بود و از مشرکان نبود."
      },
      {
        "index": 136,
        "text": "شما مسلمانان نیز در پاسخ آنان بگویید: ما به خدا و این قرآن که بر ما نازل شده، و به آنچه بر ابراهیم و اسماعیل و اسحاق و یعقوب و اسباط (پیامبرانی از نسل یعقوب) فرود آمده، و به آنچه به موسی و عیسی داده شده، و به آنچه به همه پیامبران از جانب پروردگارشان عطا گردیده است، ایمان آورده\u200cایم، میان هیچ یک از آنان جدایی نمی\u200cافکنیم و ما تسلیم و فرمانبردار خداییم."
      },
      {
        "index": 137,
        "text": "پس اگر یهودیان و مسیحیان به مانند آنچه شما بدان ایمان آورده\u200cاید، ایمان بیاورند قطعاً هدایت یافته\u200cاند، و اگر روی برتابند، جز این نیست که در ستیز و مخالفت\u200cاند، و به زودی خدا شرّشان را از تو کفایت می\u200cکند و تو را بر آنان پیروز خواهد کرد، که او شنوا و داناست."
      },
      {
        "index": 138,
        "text": "ایمانِ به خدا و پیامبران و کتاب\u200cهای آسمانی رنگی الهی است و خدا ما را آن گونه که باید به آن رنگ درآورده است، و کیست که رنگ آمیزی او بهتر از خدا باشد؟ و ما پرستشگران اوییم."
      },
      {
        "index": 139,
        "text": "بگو: آیا درباره خدا با ما بحث و گفتوگو می\u200cکنید؟ با این که او پروردگار ما و پروردگار شماست، و کردارهای ما از آنِ ما و کردارهای شما از آنِ شماست، و ما خالصانه و پیراسته از شرک او را می\u200cپرستیم."
      },
      {
        "index": 140,
        "text": "یا شما یهودیان می\u200cگویید: ابراهیم و اسماعیل و اسحاق و یعقوب و اسباط یهودی بودند. و شما مسیحیان می\u200cگویید: آنان مسیحی بودند؟ به آنان بگو: آیا شما به آیین آنها داناترید یا خدا؟ خدا به ما و شما خبر داده است که آنان پیش از پیدایش یهودیّت و مسیحیّت می\u200cزیسته\u200cاند و کیست ستمکارتر از آن کس که حقیقتی را که از جانب خدا نزد اوست و شاهد آن بوده نهان کرده است؟ خدا از آنچه می\u200cکنید بی خبر نیست."
      },
      {
        "index": 141,
        "text": "آنان گروهی بودند که درگذشتند، و اینک جدال درباره آنها که از کدام طایفه بودند به شما سودی نمی\u200cرساند. آنچه آنان فراهم آوردند برای خودشان، و آنچه شما فراهم آوردید برای خودتان است، و از شما درباره کارهایی که آنان انجام می\u200cدادند سؤال نخواهد شد."
      },
      {
        "index": 142,
        "text": "به زودی از میان مردم بی خردان (یهودیان و مشرکان) خواهند گفت: چه چیز مسلمانان را از بیت المقدّس که قبله آنان بود و به سوی آن روی می\u200cکردند بازگردانید؟ بگو: خاور و باختر از آنِ خداست، و خدا هر نقطه\u200cای را که هدایت مردم در آن باشد قبله قرار می\u200cدهد، و خدا هر که را خواهد به راهی راست هدایت می\u200cکند."
      },
      {
        "index": 143,
        "text": "آری، همان گونه که قبله را با هدف هدایت مردم تغییر دادیم، شما را نیز از میان مسلمانان به عنوان گروهی برگزیده که میان پیامبر و امّتش واسطه باشید مقرر کردیم تا بر اعمال مردم گواه باشید و پیامبر هم بر شما گواه باشد. و قبله\u200cای را که تاکنون بر آن بودی مقرّر نکردیم مگر برای این که کسی را که از پیامبر پیروی می\u200cکند از آن کس که به عقب بازگشته و از آن روی برمی تابد مشخص سازیم، و البته قبله بودن بیت المقدّس، جز بر کسانی که خدا هدایتشان کرده است، سخت گران بود. و خدا چنین نیست که نمازهایتان را که به سوی قبله اول خوانده\u200cاید تباه سازد، چرا که خدا به مردم رئوف و مهربان است."
      },
      {
        "index": 144,
        "text": "ای پیامبر، ما چهره تو را که در انتظار وحی به این سو و آن سوی آسمان می\u200cگردانی، می\u200cبینیم. اینک تو را به سوی قبله\u200cای که از آن خشنود شوی می\u200cگردانیم. پس در نماز خویش روی خود را به سوی کعبه که بخشی از مسجدالحرام است بگردان، و شما مسلمانان نیز هر جا که باشید روی خود را به سوی آن بگردانید. قطعاً کسانی که به آنان کتاب آسمانی داده شده است می\u200cدانند که تغییر قبله از بیت المقدّس به کعبه حق و از جانب پروردگارشان است، و خدا از آنچه می\u200cکنند بی خبر نیست."
      },
      {
        "index": 145,
        "text": "و اگر برای اهل کتاب هر دلیل و نشانه\u200cای بر درستی قبله خویش بیاوری از قبله تو پیروی نمی\u200cکنند و تو نیز پیرو قبله آنان نیستی و خودشان هم پیرو قبله یکدیگر نیستند. و اگر پس از آن که علم برای تو حاصل شده است، از خواسته هایشان پیروی کنی، قطعاً در آن صورت از ستمکاران خواهی بود."
      },
      {
        "index": 146,
        "text": "کسانی که به آنان کتاب آسمانی داده\u200cایم، به حکم نویدهایی که از کتابشان در اختیار دارند، همان گونه که پسران خود را می\u200cشناسند پیامبر را نیز می\u200cشناسند، و البته گروهی از آنان حق را دانسته کتمان می\u200cکنند."
      },
      {
        "index": 147,
        "text": "حق از جانب پروردگار توست، پس مبادا از تردیدکنندگان باشی."
      },
      {
        "index": 148,
        "text": "برای هر قومی قبله\u200cای است که خدا آن را قبله آنان قرار داده است، پس در این باره کشمکش مکنید و در کارهای خیر از یکدیگر پیشی گیرید. هر جا که باشید خدا همه شما را در صحنه قیامت می\u200cآورد، که خداوند بر هر کاری تواناست."
      },
      {
        "index": 149,
        "text": "و از هر جا به سفر بیرون آمدی، روی خود را به سوی کعبه که بخشی از مسجدالحرام است بگردان. همانا آن حق و از جانب پروردگار توست، و خدا از آنچه می\u200cکنید بی خبر نیست."
      },
      {
        "index": 150,
        "text": "آری، از هر جا بیرون آمدی و سفر کردی، روی خود را به سوی کعبه که بخشی از مسجدالحرام است بگردان، و شما مؤمنان نیز هر جا بودید، روی خود را به سوی آن بگردانید. ما قبله را از بیت المقدس به کعبه تغییر دادیم تا مردم ـ چه یهودیان و چه مشرکان ـ هیچ حجّتی بر شما نداشته باشند. لیکن کسانی که بر خود ستم کرده به هواپرستی روی دارند، دست بردار نیستند و همچنان بر ضدّ شما بهانه جویی می\u200cکنند، از آنها نترسید و از من بترسید و تا نعمت خود را بر شما کامل کنم و باشد که شما هدایت شوید."
      },
      {
        "index": 151,
        "text": "این نعمت را بر شما ارزانی کردیم، همان گونه که در میان شما پیامبری نیز از خودتان به رسالت فرستادیم او آیات ما را بر شما تلاوت می\u200cکند و شما را از بدی\u200cها و زشتی\u200cها پاک و پیراسته می\u200cسازد و کتاب آسمانی و معارف آن را به شما می\u200cآموزد، و آنچه را که نمی\u200cتوانستید دریابید به شما تعلیم می\u200cدهد."
      },
      {
        "index": 152,
        "text": "پس مرا با عبادت و اطاعت خویش یاد کنید که من نیز شما را با دادن نعمت\u200cها یاد خواهم کرد، و سپاسگزار من باشید و نعمت\u200cهای مرا ناسپاسی نکنید."
      },
      {
        "index": 153,
        "text": "ای کسانی که ایمان آورده\u200cاید، از صبر و نماز یاری جویید، زیرا خدا با صبرپیشگان است."
      },
      {
        "index": 154,
        "text": "و کسانی را که در راه خدا کشته می\u200cشوند مرده نخوانید، بلکه زنده\u200cاند ولی شما درنمی یابید."
      },
      {
        "index": 155,
        "text": "قطعاً ما شما را به چیزی از ترس و گرسنگی و کاهش اموال و نفوس و فرزندان می\u200cآزماییم. و تو ـ ای پیامبر ـ به شکیبایان نوید ده."
      },
      {
        "index": 156,
        "text": "همانان که چون پیشامد ناگواری به آنان برسد می\u200cگویند: ما از آنِ خداییم و به سوی او بازمی گردیم."
      },
      {
        "index": 157,
        "text": "اینانند که الطافی از جانب پروردگارشان شامل حالشان خواهد شد و در پی آن، رحمتی آنان را فراخواهد گرفت و در نتیجه به سوی حق هدایت خواهند یافت."
      },
      {
        "index": 158,
        "text": "بی گمان صفا و مروه از شعایر خداست، پس هر که آهنگ آن خانه (کعبه) کند و حج بگزارد، یا زیارت خانه کند و عمره به جای آورد، بر او گناهی نیست که میان آن دو سعی کند. و هر کس کار نیکی را به شوق اطاعت خدا انجام دهد، خدا به او پاداش می\u200cدهد، چرا که خدا سپاسگزار بندگان خویش و از کارشان آگاه است."
      },
      {
        "index": 159,
        "text": "کسانی که دلایل روشن و رهنمودهای ما را پس از آن که در کتاب آسمانی برای مردم به روشنی بیان کرده\u200cایم کتمان می\u200cکنند، خدا لعنتشان می\u200cکند و آنان را از رحمت خود دور می\u200cسازد، و همه لعنت کنندگان نیز آنان را لعنت می\u200cکنند و از خدا می\u200cخواهند که آنان را از رحمت و سعادت محروم کند."
      },
      {
        "index": 160,
        "text": "مگر کسانی که توبه کنند و مردمی صالح شوند و حقایقی را که پنهان داشته\u200cاند بیان کنند، آنانند که من با رحمت خود به سویشان بازمی گردم و توبه شان را می\u200cپذیرم، زیرا من بسیار توبه پذیر و مهربانم."
      },
      {
        "index": 161,
        "text": "کسانی که بر کفر اصرارورزیده و در حال کفر مرده\u200cاند، لعنت خدا و فرشتگان و همه مردم بر آنان خواهد بود."
      },
      {
        "index": 162,
        "text": "در این لعنت و عذاب الهی ماندگارند، نه عذاب از آنان کاسته می\u200cشود و نه در تأخیر عذاب مهلت می\u200cیابند."
      },
      {
        "index": 163,
        "text": "و معبود شما معبودی یگانه است که هیچ معبودی شایسته پرستش جز او نیست، رحمت گستر و مهربان است."
      },
      {
        "index": 164,
        "text": "بی گمان، در آفرینش آسمان\u200cها و زمین و در کوتاهی و بلندی شب و روز، و در کشتی\u200cهایی که در دریا با کالاهایی که به مردم سود می\u200cرسانند، روانند و در بارانی که خدا از آسمان فرو فرستاد و زمین را پس از آن که مرده و بی گیاه بوده به وسیله آن حیات بخشید، و از هر جنبنده\u200cای در آن پراکنده ساخته، و در فرستادن بادها از سویی به سوی دیگر، و در ابرهای مسخر شده میان آسمان و زمین نشانه\u200cهایی بر وجود آفریدگار و یکتایی او در تدبیر جهان است. این نشانه\u200cها را مردمی درمی یابند که به خرد، حق را از باطل تشخیص می\u200cدهند."
      },
      {
        "index": 165,
        "text": "و از میان مردم کسانی هستند که غیر خدا را همتایان خدا قرار می\u200cدهند و آنها را مانند دوست داشتن خدا دوست می\u200cدارند، ولی کسانی که ایمان آورده\u200cاند، محبّتشان به خدا بیشتر است. ای کاش ستمکاران (مشرکان) می\u200cدیدند زمانی را که عذاب را مشاهده می\u200cکنند، آن گاه درمی یافتند که قدرت به تمامی از آنِ خداست و این که خدا عذابش شدید است،"
      },
      {
        "index": 166,
        "text": "آن گاه که سران شرک از پیروان خود تبرّی می\u200cجویند و همگان عذاب را می\u200cنگرند و پیوندهایی که آنها را به یکدیگر ارتباط می\u200cداد، گسسته می\u200cشود."
      },
      {
        "index": 167,
        "text": "و پیروان می\u200cگویند: ای کاش، بازگشتی به دنیا داشتیم، آن گاه از آنان تبرّی می\u200cجستیم، همان گونه که امروز آنان از ما تبرّی جستند. این گونه خداوند کارهایشان را که برایشان مایه حسرت هاست به آنان می\u200cنمایاند و آنان را به آتش درمی آورد، و آنان از آتش بیرون آمدنی نیستند."
      },
      {
        "index": 168,
        "text": "ای مردم، از آنچه در زمین است بهره برید، که خدا آن را برای شما حلال و پاکیزه ساخته است و گام\u200cهای شیطان را دنبال نکنید که او برای شما دشمنی آشکار است، پس مبادا به پیروی از شیطان آنچه را خدا حلال کرده است حرام بشمارید و آنچه را حرام کرده است روا بدانید."
      },
      {
        "index": 169,
        "text": "شیطان فقط شما را به بدی و زشتی فرمان می\u200cدهد و از شما می\u200cخواهد که چیزهایی را بر خدا ببندید که نسبت آنها را به خدا نمی\u200cدانید."
      },
      {
        "index": 170,
        "text": "و چون به آنان گفته شود: کتابی را که خدا فرو فرستاده است پیروی کنید، می\u200cگویند: نه، بلکه از آیینی که پدرانمان را بر آن یافته\u200cایم پیروی می\u200cکنیم. آیا هر چند پدرانشان چیزی نمی\u200cدانستند و به راه راست هدایت نیافته بودند، باز هم از کیش آنها پیروی می\u200cکنند؟"
      },
      {
        "index": 171,
        "text": "ای پیامبر، حکایت تو در فراخواندن این کافران به توحید، همچون حکایت چوپانی است که بر گوسفندان خود با کلماتی نهیب می\u200cزند، ولی آنها از کلمات او جز خواندن و آوایی نمی\u200cشنوند. اینان نیز کر و لال و کورند، نه سخن سودمند را می\u200cشنوند و نه خود درست سخن می\u200cگویند و نه نشانه\u200cهای حق را می\u200cنگرند، از این رو هیچ حقیقتی را درنمی یابند."
      },
      {
        "index": 172,
        "text": "ای کسانی که ایمان آورده\u200cاید، از آنچه روزی شما کرده\u200cایم که همه پاک و پاکیزه است بخورید و خدا را سپاسگزاری کنید اگر فقط او را می\u200cپرستید."
      },
      {
        "index": 173,
        "text": "او تنها مردار و خون و گوشت خوک و حیوانی را که هنگام سر بریدن، نام غیر خدا بر آن برده شده، بر شما حرام کرده است. پس هر کس به خوردن آنها ناچار شود، به شرط آن که ناچاری او در اثر ستمکاری و سرکشی نباشد، بر او گناهی نیست، چرا که خداوند آمرزنده و مهربان است."
      },
      {
        "index": 174,
        "text": "کسانی که حقایق آن کتابی را که خدا فرو فرستاده است کتمان می\u200cکنند و آن را به بهای ناچیز دنیا می\u200cفروشند، آنان در شکم\u200cهای خود جز آتش فرونمی برند و روز قیامت خدا به آنان توجّه نمی\u200cکند و با آنان سخن نمی\u200cگوید و از زشتی\u200cها پاکشان نمی\u200cکند و برایشان عذابی دردناک است."
      },
      {
        "index": 175,
        "text": "اینان کسانی اند که گمراهی را به هدایت و عذاب را به آمرزش خریده\u200cاند. پس چقدر بر آتش شکیبایند!"
      },
      {
        "index": 176,
        "text": "آن [عذاب] بدین سبب است که خداوند کتاب آسمانی را به حق نازل کرده است و کسانی که در آن کتاب اختلاف می\u200cکنند، در نقطه مقابل حق قرار گرفته\u200cاند که با حق فاصله\u200cای دور و دراز دارد."
      },
      {
        "index": 177,
        "text": "نیکی آن نیست که [هنگام عبادت] روی خود را به سوی مشرق و مغرب بگردانید و آن را به عنوان قبله تلقی کنید، بلکه نیکی آن است که انسان به خدا و روز واپسین و فرشتگان و کتاب\u200cهای آسمانی و پیامبران ایمان آورده و مال خود را با این که به آن علاقه مند است، به خویشاوندان و یتیمان و بینوایان و درراه مانده و گدایان و در راه آزادی بردگان داده است، و نماز را برپا داشته و زکات خود را پرداخته است، و آن است که چون پیمانی بستند به پیمان خود وفا کردند و آن است که در تنگدستی و زیانکاری و به هنگام کارزار، شکیبایی و پایداری نمودند. اینانند کسانی که راست گفته\u200cاند و اینانند تقواپیشگان."
      },
      {
        "index": 178,
        "text": "ای کسانی که ایمان آورده\u200cاید، در مورد کشته شدگان حق قصاص بر شما مقرر شده است. آزاد در برابر آزاد و برده در برابر برده و زن در برابر زن قصاص می\u200cشود. پس هر کس مرتکب قتل شد، و از سوی ولیّ مقتول، به حکم این که برادر دینی اوست، چیزی از حق قصاص به وی بخشیده شد، باید ولیّ مقتول به طور شایسته درصدد گرفتن دیه برآید و قاتل نیز به خوبی و با پرهیز از تأخیری آزاردهنده دیه را بپردازد. این حکم، تخفیف و رحمتی از جانب پروردگار شماست. پس هر کس بعد از بخشیدن قاتل و گذشت از حق قصاص، از قانون الهی تجاوز کند و قاتل را قصاص نماید، او را عذابی دردناک خواهد بود."
      },
      {
        "index": 179,
        "text": "ای خردمندان، برای شما در قصاص حیاتی نهفته است. قصاص مقرّر شده است تا شاید از کشتن یکدیگر بپرهیزید."
      },
      {
        "index": 180,
        "text": "ای مؤمنان، بر شما مقرّر گردیده است که چون یکی از شما را مرگ دررسد، اگر مالی قابل توجّه برجای می\u200cگذارد، برای پدر و مادر و خویشاوندانِ نزدیک\u200cتر به طور پسندیده وصیت کند. این حکم برعهده تقواپیشگان ثابت شده است."
      },
      {
        "index": 181,
        "text": "پس هر کس بعد از شنیدن وصیت آن را تغییر دهد، گناهش تنها بر گردن کسانی است که آن را تغییر می\u200cدهند. به راستی خدا شنوا و داناست."
      },
      {
        "index": 182,
        "text": "ولی هر که دریابد که وصیت کننده\u200cای در وصیتش به کژی گرایش یافته و حقی را پایمال نموده و در نتیجه نزاعی میان وارثان پدید آمده است، پس با تغییر دادن وصیت میان آنان صلح برقرار کند، بر تغییردهنده گناهی نیست و همچنین است اگر به گناهی وصیت کرده باشد، چرا که خدا آمرزنده و مهربان است."
      },
      {
        "index": 183,
        "text": "ای کسانی که ایمان آورده\u200cاید، روزه بر شما مقرّر شده است، همان گونه که بر امّت\u200cهایی که پیش از شما بودند مقرّر شده بود، باشد که بر تمایلات خویش فایق آیید و تقوا پیشه کنید."
      },
      {
        "index": 184,
        "text": "روزهایی معدود باید روزه بدارید. پس اگر کسی از شما در آن روزها بیمار یا در سفر بود، روزه شماری از روزهای دیگر برعهده اوست. و بر کسانی که روزه را باید به سختی به پایان برند، روزه مقرّر نشده است، ولی باید کفّاره\u200cای بدهند که آن غذایی است که یک بینوا را سیر می\u200cکند. و هر کس از روی رغبت کار نیکی انجام دهد برای او بهتر است، و روزه داشتن برای شما کار خوبی است، اگر بدانید."
      },
      {
        "index": 185,
        "text": "ایام روزه واجب، ماه رمضان است ماهی که قرآن در آن فرو فرستاده شد، در حالی که برای عموم مردم رهنمود است و برای کسانی که در علم و عمل به کمالی دست یافته و شایسته دریافت حقایقی شده\u200cاند، دلایل روشن هدایت و وسیله تشخیص حق از باطل است. پس هر کس از شما این ماه را دریابد، باید آن را روزه بدارد، و هر که بیمار یا در سفر باشد، روزه شماری از روزهای دیگر برعهده اوست. خداوند برای شما آسانی می\u200cخواهد و دشواری برای شما نمی\u200cخواهد، این است که بر بیماران و مسافران شما روزه را واجب نکرد و قضای روزه را از آن روی بر شما واجب نموده است که تعداد روزهای ماه رمضان را کامل کنید. آری، خدا روزه را بر شما مقرّر داشت تا او را به پاس این که هدایتتان کرده است به بزرگی یاد کنید، و باشد که شکر هدایتش را به جای آورید."
      },
      {
        "index": 186,
        "text": "و هرگاه بندگان من از تو درباره من بپرسند، بدانند که من به آنان نزدیکم، دعای دعاکننده را ـ آن گاه که مرا بخواند ـ اجابت می\u200cکنم، پس باید دعوت مرا بپذیرند و به درگاه من دعا کنند و به من ایمان بیاورند که دعایشان را اجابت می\u200cکنم، امید آن که در دعایشان به درگاه خدا راهیاب شوند."
      },
      {
        "index": 187,
        "text": "در شبِ روزه داری بر شما حلال شده است که به سوی زنانتان بروید و با آنان آمیزش کنید. آنان جامه شمایند و شما جامه آنانید. خداوند دانست که شما به خود خیانت می\u200cکردید و حکم حرمت آمیزش در شب\u200cهای روزه را پاس نمی\u200cداشتید، از این رو با رحمت خود به سوی شما باز آمد و از شما درگذشت و حرمت آن را برداشت. اکنون می\u200cتوانید با آنان آمیزش کنید و بدین طریق آنچه را خدا برای شما مقدر کرده است طلب نمایید. و شب\u200cهای روزه بخورید و بیاشامید تا وقتی که رشته سپید صبحدم از رشته سیاه شب برای شما آشکار شود. از آن پس خوردن و آشامیدن را ترک کنید و روزه را تا شب به پایان برید. و هنگامی که در مساجد معتکفید، حتی شب\u200cهای آن، با همسرانتان آمیزش نکنید. اینها حدود و مقرّرات خداست، به آنها نزدیک نشوید و آنها را نشکنید. بدین سان خداوند آیات خود را برای مردم بیان می\u200cکند، باشد که تقوا پیشه کنند."
      },
      {
        "index": 188,
        "text": "و اموال را که به همه شما مردم تعلق دارد و باید بر طبق مقرّرات الهی میان شما تقسیم شود، از راه\u200cهای ناروا به دست نیاورید و مصرف نکنید، و آنها را به رسم رشوه پیش داوران نبرید تا به حُکم آنان بخشی از اموال مردم را به گناه به چنگ آورید، در حالی که خود نادرستی این کار را می\u200cدانید."
      },
      {
        "index": 189,
        "text": "از تو حکمت هلال\u200cهای ماه را می\u200cپرسند، بگو: آنها گاهشمارهایی برای مردم و مراسم حج\u200cاند، و نیکی آن نیست که پس از بستنِ احرام حج، از پشتِ خانه\u200cها، به خانه\u200cها درآیید، بلکه نیکی آن است که کسی تقوا پیشه کند. و به خانه\u200cها از درِ آنها وارد شوید و از خدا پروا کنید، باشد که سعادتمند شوید."
      },
      {
        "index": 190,
        "text": "و در راه خدا با کسانی (مشرکان مکه) که با شما سرِ جنگ دارند بجنگید و از حدود الهی تجاوز نکنید، که خدا تجاوزگران را دوست نمی\u200cدارد."
      },
      {
        "index": 191,
        "text": "و هر کجا بر آنان دست یافتید بکشیدشان و از مکّه، همان شهری که شما را از آن بیرون کردند، بیرونشان کنید. آنان بر شرک اصرار میورزند و شما را به انواع عذاب\u200cها شکنجه دادند، و شرک و شکنجه از کشتار سنگین\u200cتر است. و کنار مسجدالحرام با مشرکان نجنگید، مگر این که آنان در آن جا به کارزار شما آیند. پس اگر به کارزار شما آمدند بکشیدشان که سزای کافران چنین است."
      },
      {
        "index": 192,
        "text": "و اگر از جنگ در محدوده مسجدالحرام دست کشیدند، از آنان درگذرید، که خدا آمرزنده و مهربان است."
      },
      {
        "index": 193,
        "text": "و با آنان بجنگید تا شرک از بین برود و دین از آنِ خدا گردد و کسی را نرسد که مردم را به پرستش غیر خدا دعوت کند. پس اگر از شرک دست برداشتند و ایمان آوردند با آنان نجنگید، زیرا تعدّی جز بر ضد ستمکاران روا نیست."
      },
      {
        "index": 194,
        "text": "اگر آنان در ماه حرام با شما جنگ را آغاز کردند شما نیز با آنان بجنگید، زیرا ماه حرام در برابر ماه حرام است، و اگر حرمت مکّه و مسجدالحرام و ماه\u200cهای حرام را شکستند شما نیز حرمت آنها را نادیده انگارید که حرمت\u200cها قابل تلافی است. پس هر کس بر شما تعدّی کرد، شما نیز به مثل آن بر او تعدّی کنید، و از خدا پروا نمایید و در مقابله به مثل از حدّ تجاوز نکنید. و بدانید که خدا با پرواپیشگان است."
      },
      {
        "index": 195,
        "text": "در راه خدا و برای برپایی دین هزینه جهاد را تأمین کنید و خود را به دست خویش به هلاکت نیفکنید، و نیکی کنید که خدا نیکوکاران را دوست می\u200cدارد."
      },
      {
        "index": 196,
        "text": "و حج و عمره را ناتمام نگذارید و آن را برای خدا به پایان برید، و اگر پس از احرام، در اثر بیماری یا از سوی دشمن بازداشته شدید و نتوانستید حج یا عمره را تمام کنید، هر دامی که برای شما آسان است قربانی کنید [سپس با تراشیدنِ سر از احرام خارج شوید]. و تا قربانی به جایگاهش (مکّه برای احرام عمره و مِنی برای احرام حجّ) نرسیده است سر خود را نتراشید. پس اگر کسی از شما بیمار یا از ناحیه سرش در رنج باشد [و نتواندتا رسیدن قربانی به قربانگاه تحمّل کند بر او رواست که سر خود بتراشد و از احرام خارج شود سپس] باید به رسم کفّاره روزه\u200cای بگیرد یا صدقه\u200cای بدهد یا گوسفندی ذبح کند. و هنگامی که ایمنید و مانعی برای به پایان رساندن حجّ و عمره ندارید، هر کس با انجام دادن عمره و خروج از احرام تا موقع پرداختن به حج، از آنچه بر او حرام بوده بهره برده است (عمره تمتّع انجام داده است)، باید برای حج خود هر دامی که آسان است قربانی کند، و هر کس قربانی نیابد، باید سه روز در ایام حجّ و هفت روز هنگامی که به وطن بازگشتید روزه بدارد، که این ده روزِ کامل است. این گونه حج (حج تمتع) برای کسی مقرّر شده است که خانواده اش در کنار مسجدالحرام نباشد. از خدا پروا کنید و بدانید که خدا سخت کیفر است."
      },
      {
        "index": 197,
        "text": "موسم حج ماه\u200cهایی معیّن (شَوّال، ذِی القَعدَه و ذی الحَجَّه) است. پس هر که در این ماه\u200cها با بستنِ احرام، انجام حج را بر خود واجب کند، بداند که در اثنای حج آمیزش با زنان و دروغ گفتن و سوگند خوردن به نام خدا روا نیست، و هر کار نیکی که انجام می\u200cدهید خدا آن را می\u200cداند. و بر شماست که توشه برگیرید، و بهترین توشه پرهیزگاری است، و از من ای خردمندان پروا کنید."
      },
      {
        "index": 198,
        "text": "بر شما گناهی نیست که در دوران حج از راه داد و ستد در طلب رزقی که آن بخششی از جانب پروردگار شماست برآیید، و چون از عرفات ـ پس از وقوف در آن ـ کوچ کردید، در مشعرالحرام وقوف نمایید و خدا را یاد کنید آن گونه که او شما را راه نموده است یادش کنید، که قطعاً شما پیش از این از گم گشتگان بودید."
      },
      {
        "index": 199,
        "text": "وانگهی شما ساکنان حرم نیز باید از عرفات، از همان جا که سایر مردم کوچ می\u200cکنند کوچ کنید و از خدا آمرزش گناهانتان را بخواهید که خدا آمرزنده و مهربان است."
      },
      {
        "index": 200,
        "text": "و هنگامی که مناسک حج خود را به جای آوردید، خدا را آن گونه که پدرانتان را پس از انجام حج یاد می\u200cکنید، بلکه بیشتر و بهتر، یاد کنید. برخی از مردم دنیاطلبانی هستند که می\u200cگویند: پروردگارا، در دنیا به ما بهره\u200cها عطا کن. آنان در آخرت هیچ بهره\u200cای ندارند."
      },
      {
        "index": 201,
        "text": "و برخی از مردم آخرت طلبانی هستند که می\u200cگویند: پروردگارا، در دنیا به ما بهره\u200cای نیکو که خوشایند توست و در آخرت نیز بهره\u200cای نیکو که خود می\u200cپسندی عطا فرما و ما را از عذاب آتش دوزخ نگاه دار."
      },
      {
        "index": 202,
        "text": "اینانند که از آنچه فراهم آورده\u200cاند بهره\u200cای [وافر] خواهند داشت، و خدا کارها را به سرعت ـ همان گاه که انجام می\u200cشود ـ حسابرسی می\u200cکند."
      },
      {
        "index": 203,
        "text": "و بر شما حج گزاران است که در روزهایی چند (روزهای یازدهم، دوازدهم و سیزدهم ذی الحجّه) در سرزمین منی ذکر خدا گویید. پس هر که حج گزارد، بر او هیچ گناهی باقی نمی\u200cماند، خواه تعجیل کند و در دو روز نخست (بعدازظهر روز دوازدهم) از منی کوچ کند، و خواه کوچ خود را به تأخیر اندازد و روز سوم منی را ترک نماید. البته آمرزش گناهان برای کسی است که از محرمات احرام پرهیز کرده باشد، امّا کسی که آنها را مرتکب شده است باید هر سه روز در منی بماند و به ذکر خدا بپردازد [تا بر او نیز گناهی باقی نماند]. و از خدا پروا کنید و بدانید که به سوی او روانه خواهید شد."
      },
      {
        "index": 204,
        "text": "از میان مردم کسی است که در زندگی دنیا سخنان او در وصف حق و رعایت عدل تو را به شعف می\u200cآورَد، و خدا را بر آنچه در دل دارد گواه می\u200cگیرد، در حالی که سخت\u200cترین دشمنان حق است."
      },
      {
        "index": 205,
        "text": "و چون به حکومت رسد، در زمین به تکاپو می\u200cافتد تا در آن تباهی کند و کشت و نسل بشر را به نابودی کشاند، و خداوند تباهی را دوست نمی\u200cدارد."
      },
      {
        "index": 206,
        "text": "و چون به او گفته شود: از خدا بترس و از تبهکاری دوری گزین، عزّت و شکوه خیالی که با گناه و نفاق به آن دست یافته است، او را فرا می\u200cگیرد [و پند نمی\u200cگیرد]. دوزخ او را بس است، و راستی که آن بد جایگاهی است."
      },
      {
        "index": 207,
        "text": "و از میان مردم کسی نیز هست که خود را به خدا می\u200cفروشد تا در همه کارها خشنودی او را طلب کند. وجود چنین کسی، لطفی از سوی خدا بر آدمیان است، و خدا به بندگانش رئوف است."
      },
      {
        "index": 208,
        "text": "ای کسانی که ایمان آورده\u200cاید، همگی در برابر خدا تسلیم شوید و از او دستور بگیرید و گام\u200cهای شیطان را دنبال نکنید که او برای شما دشمنی آشکار است."
      },
      {
        "index": 209,
        "text": "و اگر پس از آن که دلایل روشنگر برای شما آمد، بر اثر پیروی از شیطان دچار لغزش و انحراف شدید، بدانید که خدا مقتدری شکست ناپذیر است و براساس حکمت خود با شما رفتار می\u200cکند."
      },
      {
        "index": 210,
        "text": "آیا مشرکان چیزی جز این انتظار دارند که خدا در سایبان\u200cهایی از ابرها به سراغشان آید و نیز فرشتگان بیایند و کار پایان داده شود؟ و همه امور به خدا بازگردانده می\u200cشود."
      },
      {
        "index": 211,
        "text": "از بنی اسرائیل بپرس چقدر نشانه\u200cهای روشن و روشنگر که هر کدام نعمتی به شمار می\u200cرفت به آنان دادیم، ولی آن نشانه\u200cها را نادیده انگاشتند و نعمت\u200cهای الهی را دگرگون ساختند و دچار کیفر شدند. و هر کس نعمت خدا را پس از آن که در اختیارش قرار گیرد دگرگون کند (در مسیری که بایسته است به کار نبندد) دچار کیفر الهی می\u200cشود، و خدا سخت کیفر است."
      },
      {
        "index": 212,
        "text": "زندگی دنیا برای کافران آراسته شده و به همین سبب است که چشم خود را بر هر حقیقتی می\u200cبندند و کسانی را که ایمان آورده\u200cاند به مسخره می\u200cگیرند، در حالی که تقواپیشگان در روز قیامت از آنان برترند. و خداوند هر که را بخواهد، بدون محاسبه عملش روزی می\u200cدهد."
      },
      {
        "index": 213,
        "text": "مردم در آغاز، یک امّت بودند و اختلافی نداشتند، سپس تضاد منافع باعث اختلاف میان آنان شد و برای رفع اختلاف به قوانین و مقرراتی نیازمند گشتند. پس خداوند پیامبران را به عنوان نویددهنده و هشدارگر برانگیخت و کتاب آسمانی را به حق در حالی که گواه راستگویی آنان بود، فرو فرستاد، تا میان مردم درباره آنچه در آن اختلاف داشتند داوری کند. سپس در مورد کتاب آسمانی و آیین خدا نیز اختلاف پدید آمد، و تنها عالمانِ دینی که به آنان کتاب آسمانی داده شد در آن اختلاف کردند، آن هم پس از آن که دلایل روشن و روشنگر برایشان آمده بود، و اختلافشان نیز در اثر برتری جویی و ستمی بود که میان آنان پدید آمده بود. در این میان، خداوند کسانی را که ایمان داشتند، به اذن خود به همان حقی که دیگران در آن اختلاف کردند هدایت نمود، و خدا هر که را بخواهد به راهی راست هدایت می\u200cکند."
      },
      {
        "index": 214,
        "text": "آیا می\u200cپندارید به بهشت می\u200cروید و حال آن که هنوز همانند داستان کسانی که قبل از شما درگذشتند برای شما پیش نیامده است؟ محنت\u200cها و گزندها به آنان رسید و پیوسته دچار ترس و اضطراب شدند تا آن جا که پیامبر و کسانی که ایمان آورده و با او بودند، گفتند: یاری خدا کی خواهد بود؟ هان، به یقین یاری خدا نزدیک است."
      },
      {
        "index": 215,
        "text": "از تو می\u200cپرسند: چه چیز انفاق کنند؟ بگو: هر مالی انفاق کنید، برای پدر و مادر و خویشاوندان نزدیک\u200cتر و یتیمان و بینوایان و درراه مانده است، و هر کار نیکی انجام دهید، قطعاً خدا به آن آگاه است."
      },
      {
        "index": 216,
        "text": "جنگ بر شما واجب شده است با این که آن برای شما دشوار و ناخوشایند است. شاید چیزی را ناخوشایند بدانید در حالی که آن برای شما نیکوست، و شاید چیزی را دوست بدارید در حالی که آن برای شما شرّ است. خداوند می\u200cداند و شما نمی\u200cدانید."
      },
      {
        "index": 217,
        "text": "از تو درباره ماه حرام می\u200cپرسند که پیکار در آن چه حکمی دارد؟ بگو: پیکار در آن [گناهی] بزرگ و باعث بازداشتن مردم از راه خدا و کفر ورزیدن به آن و جلوگیری مردمان از [حضور در] مسجدالحرام است، ولی مشرکان باید بدانند که بیرون راندن اهل آن از آن جا، نزد خدا از پیکار در ماه حرام بزرگ\u200cتر است، و آنها پیامبر و پیروان او را از آن جا بیرون کردند، و شرک ورزیدن به خدا و شکنجه مؤمنان از کشتار در ماه حرام بزرگ\u200cتر است و آنها مسلمانان را در مکه آزار فراوان کردند. آنها پیوسته با شما می\u200cجنگند تا شما را از دینتان برگردانند اگر بر آن توانا باشند و کسانی از شما که از دین خود برگردند و در حال کفر بمیرند، آنان اعمالشان در دنیا و آخرت تباه می\u200cگردد و آنان همدم آتشند و در آن جاودانه خواهند بود."
      },
      {
        "index": 218,
        "text": "کسانی که ایمان آورده و کسانی که در راه خدا هجرت کرده و جهاد نموده\u200cاند، آنان به رحمت خدا امیدوارند، و خدا آمرزنده و مهربان است."
      },
      {
        "index": 219,
        "text": "از تو درباره شراب و قمار می\u200cپرسند. بگو: در آن دو گناهی بزرگ و برای مردمان سودهایی است، و گناه آن دو از سودشان بزرگ\u200cتر است. و از تو می\u200cپرسند که چه چیزی انفاق کنند؟ بگو: در انفاق میانه رو باشید، نه بخل ورزید و نه همه اموالتان را ببخشید. بدین سان خداوند آیات و نشانه\u200cها را برای شما بیان می\u200cکند، باشد که درباره سعادت دنیا و آخرت خود بیندیشید."
      },
      {
        "index": 220,
        "text": "آری باشد که درباره سعادت دنیا و آخرت خود بیندیشید. و از تو درباره یتیمان می\u200cپرسند. بگو: اصلاح امور آنان به گونه\u200cای که برایشان سودمند باشد نیکی است، و اگر با آنان همزیستی کنید، آنها برادران شمایند، پس مانند دیگر مسلمانان با آنان رفتار کنید، نه حقشان را تباه سازید و نه خود را سخت به زحمت بیفکنید، که خداوند فسادگر و اصلاحگر را می\u200cشناسد و آن دو را از هم مشخص می\u200cسازد. و اگر خدا می\u200cخواست، شما را در مورد یتیمان به زحمت می\u200cانداخت [ولی چنین نکرد] چرا که خداوند مقتدری حکیم است."
      },
      {
        "index": 221,
        "text": "و زنان مشرک را به همسری نگیرید تا این که ایمان بیاورند، و قطعاً کنیزی که با ایمان است، بهتر از زنِ آزادی است که مشرک باشد، هر چند به زیبایی اش شما را به شگفت آورَد. و زنان با ایمان را به همسری مشرکان درنیاورید تا این که ایمان بیاورند. بی تردید، برده\u200cای که مؤمن است، بهتر از مردِ آزادی است که مشرک باشد، هرچند به مال و ثروتش شما را به شگفت آورد. آنان با گفتار و کردارشان به شرک فرا می\u200cخوانند که فرجام آن چیزی جز آتش نیست، و خداوند به اذن خود ـ بی آن که کسی یا چیزی او را ناچار کرده باشد ـ به بهشت و آمرزش فرا می\u200cخواند و آیاتش را برای مردم بیان می\u200cکند، باشد که حقایق را دریابند."
      },
      {
        "index": 222,
        "text": "از تو درباره عادت ماهانه زنان می\u200cپرسند. بگو: این برای آنان رنجی است. پس در روزهای عادتشان از آنان کناره گیرید، و با آنها نزدیکی نکنید تا پاک شوند. پس هنگامی که غسل کردند، از همان جا که خدا به شما فرمان داده است با آنان آمیزش کنید، که خداوند کسانی را که بسیار توبه کنند و در پاکی و پاکیزگی کوشا باشند دوست می\u200cدارد."
      },
      {
        "index": 223,
        "text": "همسرانتان کشتزار شمایند. پس هرگاه خواستید، به کشتزار خود در آیید و برای خود کارهای نیک پیش فرستید و از روز ملاقات و حسابرسی خدا بترسید و بدانید که شما او را دیدار خواهید کرد، و تو ـ ای پیامبر ـ مؤمنان را [بدان] نوید ده."
      },
      {
        "index": 224,
        "text": "و خدا را دستاویز سوگندهای خود قرار ندهید (به نام او سوگند نخورید) که نیکی نکنید و تقوا را پیشه خود نسازید و میان مردم صلح و آشتی برقرار نکنید، که خداوند شنوا و داناست."
      },
      {
        "index": 225,
        "text": "خداوند شما را به سبب سوگندهای بیهوده\u200cای که بر زبانتان جاری می\u200cشود بازخواست نمی\u200cکند، ولی بر آنچه دل هایتان فراهم آورده (گناهی که بر اثر شکستن سوگندهای جدی کسب کرده است) شما را بازخواست می\u200cکند، و خداوند آمرزنده و بردبار است."
      },
      {
        "index": 226,
        "text": "کسانی که سوگند یاد می\u200cکنند که از همسران خود کناره گیری کنند، چهار ماه فرصت دارند و می\u200cتوانند در این مدت به سوگند خویش پای بند باشند، ولی پس از آن یا باید سوگند خود را بشکنند و کفّاره دهند و یا همسر خود را طلاق گویند. پس اگر به وی بازگشتند، خدا آنان را می\u200cبخشاید و بر آنان رحمت می\u200cآورد."
      },
      {
        "index": 227,
        "text": "و اگر آهنگ طلاق کردند و همسر خود را طلاق گفتند، [بدانند که] خدا هر سخنی را می\u200cشنود و از هر نیّتی باخبر است."
      },
      {
        "index": 228,
        "text": "و زنانِ طلاق داده شده سه پاکی را انتظار می\u200cکشند و از ازدواج خودداری می\u200cکنند (عدّه نگه می\u200cدارند). بارداری و عادت ماهانه زنان تعیین کننده دوران عدّه است، پس اگر به خدا و روز قیامت ایمان دارند، نباید آنچه را خدا در رحم آنان آفریده است کتمان کنند. و شوهرانشان اگر خواهان اصلاح باشند، از دیگران سزاوارترند که در این مدّت آنان را به زندگی باز گردانند. و مانند همان وظایفی که به سود مردان برعهده زنان است، به طور شایسته، به سود آنان برعهده مردان نیز می\u200cباشد، و مردان به درجه\u200cای بر زنان برتری دارند، و خدا مقتدری حکیم است."
      },
      {
        "index": 229,
        "text": "طلاقی که شوهر در آن حق رجوع دارد، دو بار است که در هر بار یا او را پیش از پایان یافتن عدّه به شایستگی نگاه می\u200cدارد و یا به خوبی رهایش می\u200cسازد و برای شما حلال نیست که از مهریه\u200cای که به آنان داده\u200cاید چیزی باز پس گیرید، مگر این که زن و شوهر بترسند که نتوانند مقرّرات الهی را برپا دارند. پس اگر بیم آن دارید که آن دو تن مقرّرات الهی را برپا ندارند، بر آن دو گناهی نیست که توافق کنند و زن برای گرفتن طلاق چیزی ازمهریه خود را به شوهر ببخشد. اینها حدود و مقرّرات الهی است، به آنها تجاوز نکنید. و کسانی که به حدود الهی تجاوز کنند ستمکارند."
      },
      {
        "index": 230,
        "text": "و اگر بار سوم او را طلاق داد، دیگر آن زن برای او حلال نمی\u200cشود (نه حق رجوع دارد و نه با عقد مجدّد می\u200cتواند او را به همسری گیرد) تا این که زن، خود را به همسری مردی دیگر درآورَد. پس اگر همسر دوم او را طلاق داد، بر زن و همسر گذشته اش ـ اگر می\u200cپندارند که حدود خدا را بر پا می\u200cدارند ـ گناهی نیست که با عقد مجدد به یکدیگر باز گردند. اینها مقرراتی است که خدا آن\u200cها را بیان می\u200cکند تا مردمی که اهل دانشند از آن بهره برند."
      },
      {
        "index": 231,
        "text": "و هنگامی که زنان را طلاق گفتید، و به پایان عدّه خویش نزدیک شدند، یا با رجوع خود، آنان را به طور پسندیده در همسری خود نگاه دارید و یا به طور پسندیده رهایشان کنید، و آنان را برای این که زیانی به ایشان برسانید نگاه مدارید تا [بدین وسیله به حقوق آنان و حدود الهی] تجاوز کنید. و هر کس چنین کند، به خود ستم کرده و احکام خدا را به مسخره گرفته است. پس مبادا احکام الهی را با این کار به مسخره گیرید. و نعمت خدا را که به شما ارزانی داشته و کتاب و حکمتی را که بر شما فرو فرستاده و شما را به آن پند می\u200cدهد به یاد آورید، و از حسابرسی خدا و عذاب او پروا کنید و بدانید که خدا به هر چیزی داناست."
      },
      {
        "index": 232,
        "text": "و هنگامی که زنان را طلاق گفتید و به پایان عدّه خود رسیدند، شما خویشاوندانِ زنان، نباید آنان را از ازدواج مجدد با شوهران سابق خود، چنانچه به طور پسندیده میان خود به توافق رسند بازدارید. هر کس از شما به خدا و روز واپسین ایمان دارد، به این حکم پند داده می\u200cشود. این از نظر ارزش\u200cها برای شما پربارتر و برای پاکی روانتان نیکوتر است، و خدا می\u200cداند و شما نمی\u200cدانید."
      },
      {
        "index": 233,
        "text": "و مادران ـ هرچند طلاق گرفته باشند ـ فرزندان خود را دو سال تمام شیر می\u200cدهند. این حکم برای کسی است که بخواهد دوران شیرخوارگی را تکمیل کند. و خوراک و پوشاک مادران در حد متعارف برعهده پدر کودک است، و البته هیچ کس جز به اندازه توانش مکلّف نیست. هیچ مادری نباید از رهگذر فرزندش زیان ببیند، و هیچ پدری نیز نباید از رهگذر فرزندش زیانی به او برسد. و اگر پدرِ کودک بمیرد، مانند همان تکلیفی که برعهده پدر بود، برعهده وارث اوست. و اگر پدر و مادر با رضایت و مشورت یکدیگر بخواهند فرزندشان را قبل از دو سال از شیر باز گیرند بر آن دو گناهی نیست. و شما پدران اگر خواستید برای فرزندانتان دایه\u200cای بگیرید بر شما گناهی نیست، به شرط آن که حقوقی را که باید به مادر او می\u200cدادید، به خوبی و شایستگی بپردازید. و از حسابرسی خدا و عذاب او پروا کنید، و بدانید که خدا به آنچه می\u200cکنید بیناست."
      },
      {
        "index": 234,
        "text": "و کسانی از شما که جان می\u200cسپارند و زنانی از خود بر جای می\u200cگذارند، زنانشان چهار ماه و ده روز انتظار می\u200cکشند و از ازدواج خودداری می\u200cکنند. پس هرگاه به پایان مهلت مقرّر خود رسیدند، می\u200cتوانند درباره خود تصمیم بگیرند. بنابراین، بر شما خویشاوندان شوهر، در آنچه آنان به طور پسندیده درباره خود انجام می\u200cدهند و همسری برمی گزینند گناهی نیست، و خداوند به آنچه انجام می\u200cدهید آگاه است."
      },
      {
        "index": 235,
        "text": "بر شما گناهی نیست در سخنی که آن را به اشاره برای خواستگاری از زنان در عدّه بر زبان می\u200cآورید و همچنین در اموری که درباره آنان در دل نهان می\u200cدارید. خدا می\u200cدانست که شما ازدواج با آنان را یاد می\u200cکنید، ازاین رو شما را از آن بازنداشت، ولی با آنان قول و قرار پنهانی مگذارید، مگر آن که به طور پسندیده سخن گویید، و با آنان پیوند ازدواج مبندید تا آن مهلت مقرر به پایان خود رسد، و بدانید که خداوند آنچه را در دل دارید می\u200cداند، پس، از کیفر او بترسید و بدانید که خداوند آمرزنده و بردبار است."
      },
      {
        "index": 236,
        "text": "اگر همسرانی را که با آنان آمیزش نکرده\u200cاید، یا همسرانی را که برایشان مهری معیّن نساخته\u200cاید طلاق گویید، بر شما گناهی نیست، ولی به زنانی که برایشان مهری مقرّر نداشته\u200cاید، به هنگام طلاق کالایی در حد متعارف بدهید. توانگر به اندازه توان خود و تنگدست نیز به قدر وُسع خود این تکلیف را برعهده دارد. این برعهده نیکوکاران نهاده شده است."
      },
      {
        "index": 237,
        "text": "و اگر پیش از آن که با آنان آمیزش کنید طلاقشان دادید و برایشان مهری معیّن کرده\u200cاید، پرداختن نیمی از آنچه معیّن کرده\u200cاید برعهده شماست، مگر این که آنها گذشت کنند یا کسی که پیوند ازدواج به دست اوست (شوهر یا ولیّ زن) ببخشد، و گذشتِ شما به تقوا نزدیک\u200cتر است. و در میان خود بخشش و بزرگواری را فراموش نکنید، که خدا به آنچه انجام می\u200cدهید بیناست."
      },
      {
        "index": 238,
        "text": "بر نمازها، به ویژه بر نماز میانه، مواظبت کنید که مبادا از شما فوت شود یا آداب و شرایط آن رعایت نشود، و فرمان\u200cهای خدا را از روی خضوع و با اخلاص انجام دهید."
      },
      {
        "index": 239,
        "text": "پس اگر بیم آن دارید که نتوانید همه آداب و شرایط نماز را رعایت کنید، پیاده یا سواره، در حال توقف یا حرکت نماز بگزارید، ولی هنگامی که ایمن شدید، با برپاداشتن نماز، خدا را یاد کنید آن گونه که نماز و سایر احکامی را که نمی\u200cدانستید به شما آموخت."
      },
      {
        "index": 240,
        "text": "و کسانی از شما که در آستانه مرگ قرار می\u200cگیرند و همسرانی برجای می\u200cگذارند، باید برای همسرانشان وصیت کنند که تا یک سال پس از مرگشان آنان را از اموالی که برجای می\u200cگذارند بهره مند سازند، و از خانه\u200cای که در آن سکونت دارند بیرونشان نکنند، ولی اگر خود بیرون رفتند، بر شما (خویشاوندان شوهر) در آنچه آنها درباره خود به طور پسندیده انجام می\u200cدهند گناهی نیست، و خدا مقتدری حکیم است."
      },
      {
        "index": 241,
        "text": "برای همه زنانی که طلاق داده می\u200cشوند، کالایی درخور و شایسته مقرّر گردیده است. این برعهده شوهرانِ تقواپیشه ثابت شده است."
      },
      {
        "index": 242,
        "text": "خداوند آیات خود را این گونه برای شما بیان می\u200cکند، باشد که به خرد دریابید."
      },
      {
        "index": 243,
        "text": "آیا از داستان کسانی که هزاران نفر بودند و از بیم مرگ از خانه هایشان بیرون رفتند آگاه نشده\u200cای که خدا به آنان گفت: بمیرید، سپس آنان را زنده کرد؟ به راستی که خدا دارای بخشش است و از فضل خود به آن مردم حیات دوباره بخشید، ولی بیشتر مردم سپاسگزار نعمت\u200cهای خدا نیستند."
      },
      {
        "index": 244,
        "text": "حیات و نیکبختی شما مؤمنان در جهاد است، پس در راه خدا پیکار کنید و بدانید که خدا سخنان شما را می\u200cشنود و از راز دل\u200cها خبر دارد."
      },
      {
        "index": 245,
        "text": "کیست آن کس که با پرداخت هزینه جهاد وامی نیکو به خدا دهد؟ هر کس چنین کند، خدا آن را برای او چندین برابر می\u200cکند، و خداست که از اموال شما می\u200cکاهد، و هموست که آن را گسترش می\u200cدهد و بر آن می\u200cافزاید، و شما به سوی او بازگردانده می\u200cشوید تا پاداش وامی را که به او داده\u200cاید دریافت کنید."
      },
      {
        "index": 246,
        "text": "آیا از داستانِ آن سران بنی اسرائیل که پس از موسی بودند آگاه نشده\u200cای آن گاه که به پیامبری از خودشان گفتند: برای ما فرمانروایی بگمار، که اگر ما فرمانروایی داشته باشیم تحت فرمان او در راه خدا می\u200cجنگیم. گفت: اگر پیکار در راه خدا بر شما مقرّر شود، آیا تصور می\u200cکنید که پیکار نکنید؟ گفتند: ما را چه دلیلی است که در راه خدا پیکار نکنیم، در حالی که بر اثر سلطه دشمن از بهره مندی از شهرها و پسرانمان بازداشته شده\u200cایم؟ ولی هنگامی که جنگ در راه خدا بر آنان نوشته شد، جز اندکی از آنان همه روی برتافتند و ستمکار شدند، و خدا به ستمکاران داناست."
      },
      {
        "index": 247,
        "text": "و پیامبرشان به آنان گفت: خداوند طالوت را برای شما به فرمانروایی برانگیخته است. گفتند: چگونه او را بر ما فرمانروایی باشد؟ در حالی که ما به فرمانروایی از او سزاوارتریم، زیرا حکومت بر بنی اسرائیل در اختیار نیاکان ما بوده است. علاوه بر این او از گشایش مالی برخوردار نیست. پیامبرشان گفت: به یقین خدا او را برگزیده و بر شما برتری داده، و او را در دانش اداره امور و نیروی بدنی فزونی بخشیده است، و خدا فرمانرواییِ خود را به هر که بخواهد عطا می\u200cکند، و خدا دارای بخششی گسترده است و می\u200cداند چه کسی درخورِ بخشش است."
      },
      {
        "index": 248,
        "text": "پیامبرشان به آنان گفت: نشانه الهی بودن فرمانروایی او این است که آن صندوق معهود ـ که فرشتگان آن را حمل می\u200cکنند ـ به سوی شما خواهد آمد، صندوقی که در آن آرامشی است از جانب پروردگارتان و یادگاری از آنچه موسی و هارون و خاندانشان بر جای نهاده\u200cاند. اگر مؤمن باشید، قطعاً در آمدنِ آن صندوق، برای شما نشانه\u200cای بر درستیِ فرمانروایی اوست."
      },
      {
        "index": 249,
        "text": "و هنگامی که طالوت با سپاهیان خود از شهر فاصله گرفت، گفت: خداوند شما را به وسیله نهری خواهد آزمود. هر کس از آن بیاشامد از سپاهیان من نیست، و هر کس از آن نچشد از سپاهیان من است، مگر کسی که مشتی آب به دست خود برگیرد و بنوشد، که من او را از سپاهیان جدا نمی\u200cکنم، هر چند او را از خود نمی\u200cدانم. پس وقتی به آن نهر رسیدند، جز اندکی از ایشان از آن آشامیدند. و هنگامی که طالوت و کسانی که ایمان داشتند و با او بودند، از نهر آب گذشتند، گفتند: ما امروز در برابر جالوت و لشکریانش تاب و توانی نداریم. و آنان که بر این باور بودند که به دیدار خدا خواهند رفت، در پاسخ گفتند: چه بسیار گروهی اندک که به اذن خدا بر گروهی بسیار پیروز شده\u200cاند، و خدا با صبرپیشگان است."
      },
      {
        "index": 250,
        "text": "و چون با جالوت و سپاهیان او رو به رو شدند، گفتند: پروردگارا، بر ما صبری فراوان فرو ریز، و گام هایمان را استوار دار، و ما را بر این مردم کفرپیشه پیروز گردان."
      },
      {
        "index": 251,
        "text": "پس به اذن خدا آنان را شکست دادند و داود جالوت را کشت و خداوند به او فرمانروایی و حکمت (دانش معارف و احکام دین) داد، و از آنچه می\u200cخواست به او آموخت. و اگر خدا غریزه دفاع را در انسان\u200cها ننهاده بود و به این وسیله تجاوز برخی از مردم را با برخی دیگر دفع نکرده بود سراسر روی زمین را تباهی فراگرفته بود، ولی خدا صاحب تفضّل است و جهانیان را از فضل خود بهره مند می\u200cسازد."
      },
      {
        "index": 252,
        "text": "اینها آیات خداست که ما آن\u200cها را به حق بر تو تلاوت می\u200cکنیم، و به راستی که تو از فرستادگانی."
      },
      {
        "index": 253,
        "text": "اینان همان پیامبران بلندمرتبه\u200cای هستند که برخی شان را بر برخی دیگر برتری دادیم. از میان آنان کسی است که خدا با او سخن گفت و برخی از آنها را به چندین درجه بالا برد، و به عیسی پسر مریم معجزاتی روشن و روشنگر دادیم و او را به وسیله (روح القدس) تأیید نمودیم. و اگر خدا می\u200cخواست، کسانی که پس از آنان بودند، بعد از آن که دلایلی روشن برایشان آمد، به جنگ با یکدیگر برنمی خاستند، ولی خود اختلاف کردند، از میان آنان کسانی ایمان آوردند و کسانی کافر شدند. و اگر خدا می\u200cخواست، با وجود اختلافاتی که میانشان وجود داشت، با یکدیگر نمی\u200cجنگیدند، ولی خدا آنچه را بخواهد انجام می\u200cدهد، و او خواسته است که امور جهان براساس علل و اسباب جاری پدید آید."
      },
      {
        "index": 254,
        "text": "ای کسانی که ایمان آورده\u200cاید، از آنچه به شما ارزانی داشته\u200cایم انفاق کنید، پیش از آن که روزی بیاید که در آن نه دادوستدی هست و نه دوستی و نه شفاعتی. و کسانی که با ترک انفاق به کفر روی می\u200cآورند سخت ستمکارند."
      },
      {
        "index": 255,
        "text": "تنها خدا ـ که هیچ معبودی جز او شایسته پرستش نیست ـ زنده و برپادارنده هستی است، نه خوابی سبک او را فرا می\u200cگیرد و نه خوابی سنگین که از اداره امور جهان بازماند. آنچه در آسمان\u200cها و آنچه در زمین است از آنِ اوست و اسباب و علل همه از او فرمان می\u200cگیرند. کیست آن که جز به اذن او نزد وی شفاعت کند؟ و انجام کاری را سبب شود آنچه را که پیش روی شفاعتگران است و از آن آگاهند و آنچه را که در پی دارند و از آنان نهان است، همه را می\u200cداند، و آنها به چیزی از دانش او ـ جز آنچه برایشان خواسته است ـ احاطه ندارند. قلمرو فرمانروایی اش آسمان\u200cها و زمین را فراگرفته است، و نگهداری آن دو بر او دشوار نیست، و اوست بلندمرتبه و بزرگ."
      },
      {
        "index": 256,
        "text": "در گرایش مردم به دین اجباری نیست، زیرا راه درست به خوبی از راه نادرست مشخص شده است. پس هر کس به طاغوت\u200cها کافر شود و به خدا ایمان بیاورد، قطعاً به استوارترین دستاویز که برای آن گسستن نیست چنگ زده است، و خدا شنونده گفتار مردم و آگاه از کفر و ایمان آنهاست."
      },
      {
        "index": 257,
        "text": "خداوند سرپرست کسانی است که ایمان آورده\u200cاند. آنان را از تاریکی\u200cها بیرون می\u200cبَرد و به سوی روشنایی (شناخت معارف و اطاعت از خدا) هدایت می\u200cکند. و کسانی که کفر ورزیده\u200cاند، سرپرستانشان طاغوت هایند که آنان را از نور (فطرت خداشناسی) به در می\u200cبرند و به تاریکی\u200cهای شرک و کفر و عصیان می\u200cکشانند. اینان همدم آتشند و در آن جاودانه\u200cاند."
      },
      {
        "index": 258,
        "text": "آیا به داستان کسی که چون خدا به او سلطنت داده بود با ابراهیم درباره پروردگارش به محاجّه برخاست، نظر نینداخته\u200cای؟ آن گاه که ابراهیم به او گفت: پروردگار من کسی است که حیات می\u200cبخشد و می\u200cمیراند. او گفت: منم که حیات می\u200cبخشم و می\u200cمیرانم، پس من پروردگار تو و پروردگار این جهانم. ابراهیم گفت: خداست که خورشید را از مشرق برمی آورَد، تو آن را از مغرب برآور. پس آن کسی که کفر ورزیده بود درمانده و مبهوت شد. و خدا مردم ستمکار را هدایت نمی\u200cکند."
      },
      {
        "index": 259,
        "text": "یا مانند داستان کسی که بر دیاری گذر کرد در حالی که دیوارهایِ آن بر بام هایش فروریخته و یکسره ویران شده بود. گفت: چگونه خداوند مردم این سرزمین را پس از مرگشان زنده می\u200cکند؟ پس خداوند او را به مدّت صد سال میراند، آن گاه زنده اش کرد و به او گفت: چه مدت در این جا مانده\u200cای؟ گفت: یک روز یا پاره\u200cای از روز درنگ کرده\u200cام. فرمود: نه، بلکه صد سال درنگ کرده\u200cای. به خوراک و نوشیدنی خود بنگر که در این مدت دگرگون نشده است، و گمان مکن که چون دگرگون نشده\u200cای، این مدت طولانی بر تو نگذشته است، به الاغ خود بنگر که به استخوان\u200cهایی چند تبدیل شده است. ما تو را میراندیم و پس از گذشت صد سال به تو حیات بخشیدیم تا آنچه باید تحقق یابد و تا تو را برای مردم نشانه\u200cای [بر روز رستاخیز] قرار دهیم. اکنون به استخوان\u200cهای الاغت بنگر که چگونه آنها را رشد می\u200cدهیم و فراز می\u200cآوریم سپس بر آنها گوشت می\u200cپوشانیم. پس هنگامی که امر زنده شدن مردگان بر او آشکار شد، گفت: می\u200cدانم که خدا بر انجام هر کاری تواناست."
      },
      {
        "index": 260,
        "text": "و یاد کن هنگامی را که ابراهیم گفت: پروردگارا، به من بنمای که چگونه مردگان را زنده می\u200cکنی؟ فرمود: آیا علاوه بر ندانستن چگونگی آن، ایمان نیز نیاورده\u200cای؟ گفت: چرا، ولی پرسیدم تا دلم آرام گیرد. فرمود: چهار پرنده از این پرندگان را بگیر، سپس آنها را در حالی که با خود مأنوس ساخته\u200cای بکُش و قطعه قطعه کن، آن گاه بر هر کوهی بخشی از آنها را قرار ده، سپس آنها را فراخوان که شتابان به سوی تو می\u200cآیند، و بدان که خداوند مقتدری است که هیچ چیز از او پنهان نیست و حکیمی است که همه کارهایش براساس حکمت است."
      },
      {
        "index": 261,
        "text": "حکایت کسانی که اموال خود را در راه خدا انفاق می\u200cکنند همچون حکایت دانه\u200cای است که هفت خوشه برویاند که در هر خوشه\u200cای صد دانه باشد. و خداوند برای هر که بخواهد آن را دو چندان می\u200cکند، و خداوند را بخششی گسترده است و می\u200cداند چه کسی درخورِ بخشش است."
      },
      {
        "index": 262,
        "text": "کسانی که اموال خود را در راه خدا انفاق می\u200cکنند، سپس در پی انفاق خود نه کمترین منّتی می\u200cگذارند و نه اندک آزاری می\u200cرسانند، پاداش خود را نزد پروردگارشان خواهند داشت، و نه ترسی آنان را فرو می\u200cگیرد و نه اندوهگین می\u200cشوند."
      },
      {
        "index": 263,
        "text": "با تهیدستان سخنی نیکو گفتن و از خطای آنان درگذشتن، بهتر از صدقه\u200cای است که آزاری در پی آن باشد. شما نیز خود را به اخلاق الهی متصف کنید، چرا که خداوند بی نیاز است و هرگز بخشش خود را بزرگ نمی\u200cشمرد تا بدین وسیله به کسی آزاری برساند، و بردبار است و در کیفر خطاکاران شتاب نمی\u200cکند."
      },
      {
        "index": 264,
        "text": "ای کسانی که ایمان آورده\u200cاید، صدقه\u200cهای خود را با منّت نهادن و آزار رساندن تباه نکنید، همچون کسی که مال خود را برای نشان دادن به مردم، انفاق می\u200cکند و خدا را در فراخوانی به انفاق باور نمی\u200cکند و به سرای آخرت که روز پاداش و جزاست ایمان ندارد. پس حکایت او همچون حکایت صخره\u200cای است صاف که بر آن خاکی بوده و بارانی تند به آن رسیده و خاک را شسته و آن را به صورت سنگی صاف برجای گذاشته است. آری همان گونه که کشاورز از این خاک و باران محصولی به دست نمی\u200cآورد، ریاکاران نیز نمی\u200cتوانند به اندکی از آنچه فراهم کرده\u200cاند دست بیابند، و خداوند مردم کفرپیشه را هدایت نمی\u200cکند."
      },
      {
        "index": 265,
        "text": "و مَثَل کسانی که اموال خود را بدون منّت و ریا و تنها برای دستیابی به خشنودی خدا انفاق می\u200cکنند و در خلوص نیّت، خود را چنان که باید پایدار می\u200cدارند، همچون مَثَل بوستانی در زمینی حاصلخیز است که باران فراوانی به آن رسیده و محصولش را دو چندان داده و اگر باران فراوان هم بر آن نبارد دست کم اندک بارانی به آن می\u200cرسد و باروبری می\u200cدهد. و خدا به آنچه انجام می\u200cدهید بیناست."
      },
      {
        "index": 266,
        "text": "آیا یکی از شما دوست دارد که او را بوستانی آکنده از درختان خرما و انگور باشد و از زیر درختان آن جویبارها روان و در آن باغ از هر نوع میوه\u200cای داشته باشد، آن گاه پیری به سراغش بیاید در حالی که فرزندانی ناتوان دارد و گردبادی همراه با آتش به بوستانش برسد و بوستان یکسره بسوزد؟ این مَثَل کسی است که انفاق کند، سپس منّت نهد یا آزاری برساند. بدین سان خدا آیات و نشانه\u200cها را برای شما بیان می\u200cکند، باشد که بیندیشید."
      },
      {
        "index": 267,
        "text": "ای کسانی که ایمان آورده\u200cاید، از چیزهای مرغوبی که به دست آورده\u200cاید و از آنچه از زمین برای شما برآورده\u200cایم انفاق کنید، و مبادا در پی نامرغوب آن بروید که آن را انفاق کنید، در صورتی که [اگر به خودتان می\u200cدادند] آن را نمی\u200cگرفتید، مگر این که از عوض آن می\u200cکاستید. بدانید که خدا بی نیاز و ستوده است، پس چنان که شایسته اوست فرمانش را اطاعت کنید."
      },
      {
        "index": 268,
        "text": "این شیطان است که وقتی می\u200cخواهید از اموال مرغوب خود انفاق کنید شما را به تهیدستی تهدید می\u200cکند و به بخل که خصلتی زشت است فرمان می\u200cدهد و خداست که شما را به آمرزش و فضل خود وعده می\u200cدهد، و خدا را بخششی گسترده و فضلی بی پایان است و می\u200cداند چه کسی درخورِ بخشش است."
      },
      {
        "index": 269,
        "text": "حکمت را به هر که بخواهد می\u200cبخشد، و به هر کس حکمت داده شود، خیر فراوان به او داده شده است، و این را جز صاحبان خرد درنمی یابند."
      },
      {
        "index": 270,
        "text": "و هر چه به فرمان خدا به تهیدستان انفاق کرده\u200cاید و یا هر مالی به نذر بر خود واجب کرده\u200cاید که به آنان بپردازید، خدا به آن آگاه است. و کسانی که با ترک انفاق و وفا نکردن به نذرِ خود به مستمندان ستم می\u200cکنند، یاورانی که عذاب خدا را از آنان بازدارند نخواهند داشت."
      },
      {
        "index": 271,
        "text": "اگر صدقه\u200cها را آشکارا بپردازید که دیگران را نیز به آن ترغیب کنید نیکوست، و اگر آنها را نهان دارید و به بینوایان بپردازید، از آن روی که به خلوص نیت نزدیک\u200cتر است برای شما بهتر است و [در هر حال] خداوند پاره\u200cای از گناهانتان را از شما می\u200cزداید، و خدا به آنچه می\u200cکنید آگاه است."
      },
      {
        "index": 272,
        "text": "ای پیامبر، اگر برخی از مردم شرایط و آداب انفاق را رعایت نمی\u200cکنند غم مدار، زیرا به راه آوردنِ آنان برعهده تو نیست بلکه خداست که هر کس را بخواهد به راه می\u200cآورَد. و ای مؤمنان هر مالی را که انفاق می\u200cکنید به سود خودتان است، بدین شرط که آن را جز برای دستیابی به خشنودی خدا انفاق نکنید. و هر مالی را که می\u200cبخشید به طور کامل به شما بازگردانده می\u200cشود و بر شما ستم نمی\u200cرود."
      },
      {
        "index": 273,
        "text": "صدقات برای آن تهیدستانی است که در راه خدا محصور شده\u200cاند و نمی\u200cتوانند برای کسب درآمد در زمین سیر و سفر کنند. از آن جا که خویشتن دارند و فقر خود را آشکار نمی\u200cکنند، کسی که از حالشان بی خبر است آنان را توانگر می\u200cپندارد و تو از نشانشان بینوایی آنان را درمی یابی. آنان با وجود نیازمندی شدید به اصرار از مردم چیزی نمی\u200cخواهند. ای مؤمنان، هر مالی را که انفاق کنید خدا به آن داناست."
      },
      {
        "index": 274,
        "text": "کسانی که اموالشان را در شب و روز، نهان و آشکارا انفاق می\u200cکنند، پاداش کردار خود را نزد پروردگارشان خواهند داشت، و نه ترسی آنان را فرو می\u200cگیرد و نه اندوهگین می\u200cشوند."
      },
      {
        "index": 275,
        "text": "کسانی که ربا می\u200cخورند، امور زندگی و معاش خود را برپا نمی\u200cدارند مگر مانند برپاداشتن کسی که شیطان بر اثر تماس، او را آشفته کرده و خرد را از او ربوده است. این بدان سبب است که آنان گفتند: جز این نیست که دادوستد هم مانند رباست. و خداوند دادوستد را حلال و ربا را حرام کرده است. پس هر کس از جانب پروردگارش پندی به او برسد و از کار نکوهیده اش دست بردارد، آنچه گذشته است از آنِ اوست و در برابر آن کیفر نمی\u200cشود و از آن پس کارش با خداست (بسا جبران گذشته را از او بخواهد و بسا هیچ حکمی برای گذشته اش مقرّر نکند.) و کسانی که به آنچه خدا از آن نهی کرده است بازگردند همدم آتشند و در آن جاودانه خواهند بود."
      },
      {
        "index": 276,
        "text": "خداوند ربا را کاهش می\u200cدهد و به تدریج آن را نابود می\u200cکند، ولی صدقه\u200cها را رشد می\u200cدهد و آن را افزون می\u200cگرداند. رباخواران بسیار ناسپاس و گنهکارند، و خدا هیچ ناسپاس و گنه پیشه\u200cای را دوست نمی\u200cدارد."
      },
      {
        "index": 277,
        "text": "کسانی که ایمان آورده و کارهای شایسته کرده و نماز برپا داشته و زکات پرداخته\u200cاند، نزد پروردگارشان پاداش کردار خویش را خواهند داشت و نه ترسی آنها را فرا می\u200cگیرد و نه اندوهگین می\u200cشوند."
      },
      {
        "index": 278,
        "text": "ای کسانی که ایمان آورده\u200cاید، از خدا پروا کنید، و اگر واقعاً مؤمنید، ربایی را که از شما نزد مردم باقی مانده است واگذارید و آن را مطالبه نکنید."
      },
      {
        "index": 279,
        "text": "پس اگر چنین نکنید و به رباخواری ادامه دهید، بدانید که از جانب خدا و رسولش پیکاری بر ضد شما برپا خواهد شد. و اگر توبه کنید، سرمایه هایتان ـ که آمیخته با ربا نیست ـ از آنِ شماست، نه ربا می\u200cگیرید که ستم کنید و نه سرمایه\u200cهای شما توقیف می\u200cشود که به شما ستم رود."
      },
      {
        "index": 280,
        "text": "و اگر تنگدستی که از پرداخت وام خود ناتوان است وجود داشته باشد، باید تا آن گاه که تمکّن یابد به او مهلتی دهید. البته بخشیدن وام به او و صدقه به حساب آوردن آن برای شما بهتر و سودمندتر است، اگر بدانید."
      },
      {
        "index": 281,
        "text": "و بترسید از روزی که در آن به سوی خدا بازگردانده می\u200cشوید، سپس به هر کسی آنچه فراهم آورده است به تمام و کمال داده می\u200cشود و بر آنان ستم نمی\u200cرود."
      },
      {
        "index": 282,
        "text": "ای کسانی که ایمان آورده\u200cاید، هرگاه برخی از شما [به وسیله قرض یا نسیه] به برخی دیگر بدهکار شدید که باید آن را تا سرآمدی معیّن بپردازید، آن را بنویسید، و باید نویسنده\u200cای در میان شما متن قرارداد را به حق و عدل بنویسد، و هیچ نویسنده\u200cای نباید از نوشتن آن ـ چنان که خدا به او آموخته است ـ خودداری کند. پس باید او بنویسد و کسی که دیْن برعهده اوست (بدهکار) بر وی املا کند و از حساب و کیفر خدا، پروردگار خود، بترسد و به هنگام املا چیزی از آن نکاهد. و اگر کسی که دَیْن برعهده اوست، کم خرد یا ناتوان باشد، یا نتواند متن قرارداد را املا کند، ولیِّ او به حق و عدل املا نماید، و باید علاوه بر نوشتنِ سند از میان مردانتان دو تن را گواه بگیرید، و اگر دو مرد نبودند، یک مرد و دو زن از گواهانی که می\u200cپسندید (شهادت آنها پذیرفته است) گواه باشند. تعیین دو زن به جای یک مرد برای این است که بیم آن می\u200cرود که یکی از آن دو زن فراموش کند که در این صورت باید یکی از آن دو که به خاطر دارد دیگری را یادآوری کند. و گواهان نباید وقتی برای [ادای] شهادت دعوت می\u200cشوند خودداری کنند. و از نوشتنِ دَیْنی که آن را باید تا سرآمدش بپردازید ـ چه کم باشد یا زیاد ـ ملول نشوید. این کار نزد خدا عادلانه\u200cتر و برای شهادت استوارتر و به مصون ماندن شما از تردید نزدیک\u200cتر است. آری، تمامی قراردادهای خود را بنویسید، مگر این که دادوستدی نقدی باشد که کالا و بهای آن را میان خود دست به دست می\u200cگردانید که در این صورت بر شما باکی نیست که آن را ننویسید، ولی هرگاه خرید و فروش کردید بر آن گواه بگیرید، و مبادا نویسنده و گواه از سوی شما زیانی ببیند که اگر چنین کنید خدا را نافرمانی کرده\u200cاید. و از خدا پروا کنید و بدانید که خداوند احکام دین را به شما می\u200cآموزد و خدا به هر چیزی داناست."
      },
      {
        "index": 283,
        "text": "و اگر در سفر بودید و برای نوشتنِ قرارداد نویسنده\u200cای نیافتید، وثیقه\u200cهایی که به طلبکار سپرده می\u200cشود، جایگزین سندِ مکتوب خواهد شد. و اگر یکی از شما دیگری را امین دانست [و به وسیله قرض یا نسیه به شما بدهکار شد، نوشتن قرارداد و گرفتن شاهد ضروری نیست]، پس آن کسی که امین دانسته شده است باید بدهکاری خود را که در مورد آن او را امین دانسته\u200cاند، بپردازد و از حساب و کیفر خدا که پروردگار اوست پروا کند و حقی را که برعهده اوست انکار نکند. و اگر بر امری شاهد بودید شهادت خود را کتمان نکنید، و هر که آن را کتمان کند دلش گنهکار است، و خدا به آنچه می\u200cکنید داناست."
      },
      {
        "index": 284,
        "text": "آنچه در آسمان\u200cها و آنچه در زمین است از آنِ خداست، و اگر صفات و حالات نیک و بدی (همچون کفر و ایمان، دوستی و دشمنی و تصمیم و اراده) را که در نفوس شما استقرار یافته است آشکار کنید یا آنها را نهان دارید، خداوند شما را به آن محاسبه می\u200cکند، سپس هر که را بخواهد می\u200cآمرزد و هر که را بخواهد عذاب می\u200cکند، و خدا بر هر کاری تواناست."
      },
      {
        "index": 285,
        "text": "پیامبر به آنچه از جانب پروردگارش به سوی او فرو فرستاده شده ایمان آورده است، و مؤمنان نیز به آن ایمان آورده\u200cاند. آری، همگی به خدا و فرشتگانش و کتاب\u200cها و پیامبرانش ایمان آورده\u200cاند، و گفتند: ما میان هیچ یک از پیامبران او جدایی نمی\u200cافکنیم و به همه آنها ایمان داریم و گفتند: دعوت خدا را پذیرفتیم و اطاعت کردیم. پروردگارا، آمرزش تو را می\u200cخواهیم و بازگشت همگان به سوی توست."
      },
      {
        "index": 286,
        "text": "خداوند هیچ کس را جز به اندازه توانش تکلیف نمی\u200cکند. آنچه [نیکی] به دست آورده به سود او و آنچه [بدی] فراهم کرده به زیان اوست. پروردگارا، اگر تکلیفی را فراموش نمودیم یا خطایی کردیم ما را بر آن مؤاخذه مکن. پروردگارا، هیچ بار گرانی برعهده ما مگذار، چنان که آن را برعهده امّت\u200cهایی که پیش از ما بودند نهادی. پروردگارا، و کیفر گناهانمان را که قدرت تحمّل آن را نداریم بر ما تحمیل مکن. گناهانمان را از ما بزدای و ما را ببخشای و بر ما رحمت آور. تویی مولای ما، پس ما را یاری فرما و بر مردم کفرپیشه پیروز گردان."
      }
    ],
    "index": 2
  },
  {
    "aya": [
      {
        "index": 1,
        "text": "الف. لام. میم."
      },
      {
        "index": 2,
        "text": "تنها خدا که هیچ معبودی جز او شایسته پرستش نیست، زنده و برپا دارنده هستی است."
      },
      {
        "index": 3,
        "text": "این کتاب را که سراسر حق است و هرگز باطل بدان راه نمی\u200cیابد و کتاب\u200cهای آسمانی پیش از خود را تصدیق می\u200cکند، بر تو فرو فرستاد، و تورات و انجیل را پیش از آن نازل کرد،"
      },
      {
        "index": 4,
        "text": "تا وسیله هدایتی برای مردم باشند، و جداکننده حق از باطل را نیز فرو فرستاد. به یقین کسانی که به آیات خدا کفر ورزیده\u200cاند عذابی سخت خواهند داشت، و خداوند شکست ناپذیر و انتقام گیرنده است."
      },
      {
        "index": 5,
        "text": "او به کسانی که درخورِ کیفرند آگاه است، که هیچ چیزی نه در زمین و نه در آسمان بر خدا پوشیده نیست."
      },
      {
        "index": 6,
        "text": "نه تنها به حال و کارتان داناست که بی رخصت او راهی نمی\u200cپویید چرا که اوست آن که شما را در رحم\u200cها هرگونه بخواهد صورتگری می\u200cکند. معبودی شایسته پرستش جز او که مغلوب نمی\u200cشود و کارهایش همه از روی حکمت است وجود ندارد."
      },
      {
        "index": 7,
        "text": "اوست آن که این کتاب را بر تو فرو فرستاد. بخشی از آن، آیاتی است با معانی استوار و روشن که بخش مرجع این کتاب است و سایر آیات به آنها تفسیر می\u200cشود، و بخش دیگر آیاتی است که معنای استوار آنها با معانی نااستوار مشتبه می\u200cشود. کسانی که در دل هایشان انحرافی هست، از قرآن آنچه را که مشتبه است دنبال می\u200cکنند تا گمراهی مردم را طلب کنند و تا از این رهگذر بر خاستگاه احکام و معارف قرآن دست یابند، در حالی که هیچ کس جز خدا خاستگاه آنها را نمی\u200cداند، و امّا کسانی که در شناخت معارف الهی پایدارند، می\u200cگویند: ما به قرآن ایمان آورده\u200cایم، زیرا قرآن ـ چه آیات روشن و استوار آن و چه متشابهاتش ـ همه از جانب پروردگار ماست. و این حقیقت را جز صاحبان خرد درنمی یابند."
      },
      {
        "index": 8,
        "text": "آنان می\u200cگویند: پروردگارا، پس از آن که ما را هدایت کردی دل هایمان را از شناخت دین منحرف مکن و از جانب خود رحمتی به ما ببخشای که بسیار بخشنده تویی."
      },
      {
        "index": 9,
        "text": "پروردگارا، بی تردید تو مردمان را در روزی که هیچ تردیدی در آن نیست برای داوری گرد می\u200cآوری. این وعده خداست و قطعاً خدا خلف وعده نمی\u200cکند."
      },
      {
        "index": 10,
        "text": "کسانی که کافر شده\u200cاند، هرگز اموال و فرزندانشان چیزی از نیاز آنان را به خدا برطرف نمی\u200cکند و از عذابی که خدا برایشان آماده کرده است نمی\u200cکاهد، و اینانند که هیزم آتش دوزخ\u200cاند."
      },
      {
        "index": 11,
        "text": "شیوه این کافران همچون شیوه فرعونیان و کسانی است که پیش از آنان بودند که آیات ما را دروغ انگاشتند و خدا آنان را به همان گناهانشان عذاب کرد، و خدا سخت کیفر است."
      },
      {
        "index": 12,
        "text": "به کسانی که کفر ورزیده\u200cاند بگو: دیری نمی\u200cگذرد که مغلوب خواهید شد و شما را دسته جمعی به سوی جهنم روان خواهند ساخت، و جهنم بد بستری است."
      },
      {
        "index": 13,
        "text": "به آنان بگو: برای شما در مورد آن دو گروهی که در جنگ بدر با یکدیگر روبه رو شدند نشانه\u200cای بود بر این که خدا هر که را بخواهد پیروز می\u200cگرداند. در آن جنگ، گروهی در راه خدا پیکار می\u200cکردند و گروه دیگر کافر بودند که به هنگام نبرد، پیکارگرانِ راه خدا را به دید چشم دو برابر تعدادی که بودند می\u200cدیدند، ازاین رو هراسان شدند و گریختند. و خدا هر که را بخواهد به یاری خود تأیید می\u200cکند. به راستی در این ماجرا برای صاحبان بصیرت عبرتی است."
      },
      {
        "index": 14,
        "text": "دلدادگی به خواستنی\u200cها از قبیل: زنان، فرزندان پسر، همیان\u200cهای انباشته از زر و سیم، اسب\u200cهای نشاندار، دام\u200cها و کشتزارها برای مردم آراسته شده است. اینها بهره زندگی دنیاست که فانی شدنی است، و سرانجامِ نیکو فقط نزد خداست."
      },
      {
        "index": 15,
        "text": "بگو: آیا شما را به بهتر از اینها خبر دهم؟ برای کسانی که تقوا پیشه کرده\u200cاند، نزد پروردگارشان باغ\u200cهایی است انبوه از درختان که از زیر آنها جوی\u200cها روان است و در آن جا برای همیشه ماندگارند، و برای آنان همسرانی پاک و پاکیزه و نیز خشنودی خدا خواهد بود، و خدا به بندگان خود بیناست و کسانی را که درخورِ این موهبت\u200cها هستند به خوبی می\u200cشناسد."
      },
      {
        "index": 16,
        "text": "تقواپیشگان کسانی اند که می\u200cگویند: پروردگارا، ما ایمان آوردیم، پس گناهانمان را بیامرز، و ما را از عذاب آتش در امان دار."
      },
      {
        "index": 17,
        "text": "آنان در اطاعت خدا و پرهیز از گناهان و در برابر ناگواری\u200cها شکیبایند، و در سخن راست می\u200cگویند و در عبادت خدا فروتن اند و از اموال خود به مستمندان انفاق می\u200cکنند و در سحرگاه\u200cها از خدا آمرزش می\u200cطلبند."
      },
      {
        "index": 18,
        "text": "خداوند که در کارهایش عدالت را برپاداشته گواهی داده است که معبودی شایسته پرستش جز او نیست، و فرشتگان و عالِمان نیز بر آن گواهی داده\u200cاند. آری، معبودی شایسته پرستش جز او که شکست ناپذیر و حکیم است، نیست."
      },
      {
        "index": 19,
        "text": "دین نزد خدا تسلیم شدن در برابر او و پذیرفتن احکام و حقایقی است که او فرو فرستاده است، و یهودیان و مسیحیان که کتاب آسمانی به آنان داده شده است در دین اختلاف نکردند و مذاهب و ادیان گوناگون پدید نیاوردند مگر پس از آن که دانش بدیشان رسیده بود، و اختلافشان به سبب برتری جویی و ستمی بود که میانشان وجود داشت. آنان به آیات خدا که بر پیامبران فرو فرستاده شده بود کافر شدند، و هر کس به آیات خدا کافر شود، به سزایش خواهد رسید، چرا که خداوند اعمال بندگان را به سرعت و همان گاه که انجام می\u200cشود حسابرسی می\u200cکند."
      },
      {
        "index": 20,
        "text": "پس اگر با تو به محاجّه برخاستند و گفتند: اختلاف ما از روی ستم و برتری جویی نیست، بلکه فهم\u200cها و برداشت\u200cها گوناگون است به آنان بگو: من با تمام وجود تسلیم خدا هستم، و کسانی که مرا پیروی کرده\u200cاند نیز این گونه\u200cاند. و به اهل کتاب و به مشرکان که از کتاب آسمانی بی بهره\u200cاند بگو: آیا شما تسلیم خدا شده\u200cاید؟ پس اگر تسلیم شوند هدایت یافته\u200cاند، و اگر روی برتابند بر تو فقط ابلاغ پیام است و خداوند به حال و کار بندگان بیناست."
      },
      {
        "index": 21,
        "text": "کسانی که به آیات خدا کفر میورزند و پیامبران را بی هیچ حقی می\u200cکشند و از میان مردم کسانی را که به عدل و داد فرمان می\u200cدهند به قتل می\u200cرسانند، آنان را به عذابی دردناک در دنیا و آخرت نوید ده."
      },
      {
        "index": 22,
        "text": "آنان کسانی اند که اعمالشان در دنیا و آخرت تباه گشته و یاورانی نخواهند داشت."
      },
      {
        "index": 23,
        "text": "آیا به کسانی که از کتاب آسمانی اندک بهره\u200cای به آنان داده شده است ننگریسته\u200cای؟ آنان به کتاب خدا فراخوانده می\u200cشوند تا میانشان حکم کند، سپس گروهی از آنان پشت می\u200cکنند در حالی که رویگردانند."
      },
      {
        "index": 24,
        "text": "این رویگردانی بدان سبب است که گفتند: آتش دوزخ جز روزهایی اندک به ما نمی\u200cرسد [هر چند گناهانمان بسیار باشد]، و همین سخن دروغ که آن را ساخته و به خود تلقین کرده تا باورش نموده\u200cاند، آنان را در دینشان فریفته است."
      },
      {
        "index": 25,
        "text": "پس چگونه خواهد بود حالشان هنگامی که آنان را برای روز قیامت که هیچ تردیدی در آن نیست گرد آوریم و به هر کسی آنچه فراهم آورده است بی کم و کاست داده شود؟ و بر آنان ستم نمی\u200cرود."
      },
      {
        "index": 26,
        "text": "بگو: خداوندا، ای کسی که فرمانروایی ملک توست، به هر که خواهی فرمانروایی می\u200cبخشی و از هر که خواهی فرمانروایی باز می\u200cستانی. هر که را خواهی ارجمند می\u200cداری و هر که را خواهی خوار می\u200cسازی، زیرا نیکی\u200cها همه به دست توست، چرا که تو بر هر کاری توانایی."
      },
      {
        "index": 27,
        "text": "پیوسته با کاستن از ساعات روز، و افزودن آن بر شب، شب را در روز فرو می\u200cبری و با کاستن از ساعات شب و افزودنش بر روز، روز را در شب فرو می\u200cبری. زنده را از مرده و مرده را از زنده پدید می\u200cآوری و هر که را خواهی، بدون درخواست عوض از او روزیِ فراوان می\u200cدهی."
      },
      {
        "index": 28,
        "text": "مؤمنان نباید کافران را به جای مؤمنان دوست و یاور گیرند، و هر کس چنین کند، در هیچ حال از حزب خدا نیست، مگر این که به راستی از آنان بترسید. طرح دوستی با کافران کیفر حتمی خدا را در پی دارد، ازاین رو خدا شما را از کیفر خود می\u200cترساند، و بازگشت همگان به سوی اوست."
      },
      {
        "index": 29,
        "text": "بگو: اگر آنچه را که در سینه هایتان است نهان دارید یا آشکارش سازید خدا آن را می\u200cداند و از آنچه در آسمان\u200cها و از آنچه در زمین است خبر دارد، و خدا بر هر کاری تواناست."
      },
      {
        "index": 30,
        "text": "ای پیامبر، یاد کن روزی را که هر کس هر کار نیکی کرده است، هر چند اندک باشد، آن را در برابر خود حاضر شده می\u200cیابد، و هر کار بدی کرده نیز چنین است، و آرزو می\u200cکند که میان او و کار ناپسندش زمانی دراز فاصله بود. خدا شما را از کیفر خود بیم می\u200cدهد و برحذر می\u200cدارد، چرا که او به بندگان خود رئوف است."
      },
      {
        "index": 31,
        "text": "بگو: اگر خدا را دوست دارید، از من پیروی کنید و به آیینی که از جانب او آورده\u200cام پای بند باشید، در آن صورت خدا نیز شما را دوست می\u200cدارد و گناهانتان را بر شما می\u200cبخشاید، و خداوند بسیار آمرزنده و مهربان است."
      },
      {
        "index": 32,
        "text": "بگو: خدا و پیامبر را اطاعت کنید، پس اگر روی برتافتند، به کفر گرایش یافته\u200cاند، و بدانند که خداوند کافران را دوست نمی\u200cدارد."
      },
      {
        "index": 33,
        "text": "به یقین خدا آدم و نوح و خاندان ابراهیم و خاندان عمران را برگزید و بر جهانیان برتری بخشید."
      },
      {
        "index": 34,
        "text": "او نسلی را برتری داد که در فضایل و خصلت\u200cهای پسندیده مانند یکدیگرند، و خدا شنونده سخنان و آگاه از راز دل هاست و می\u200cداند چه کسانی درخورِ این موهبت\u200cاند."
      },
      {
        "index": 35,
        "text": "آن گاه که همسر عمران گفت: پروردگارا، من فرزندی را که در شکم خود دارم برای تو نذر کردم که او را در راه خدمت به تو آزاد بگذارم، پس او را با رضایت از من بپذیر که تو شنونده درخواست\u200cها و دانا به راز دل\u200cهایی."
      },
      {
        "index": 36,
        "text": "پس چون فرزند خود را بزاد و دریافت که او دختر است، از روی حسرت گفت: پروردگارا، من آن را دختر زاییده\u200cام. و خدا بهتر می\u200cدانست که او چه زاییده است، و پسری که او برای خدمت در راه ما می\u200cخواست مانند این دختر نبود. آن گاه همسر عمران گفت: من او را مریم نام نهادم و او را برای خدمت در اختیار تو نهادم و او و نسلش را از شرّ شیطانِ رانده شده به تو پناه می\u200cدهم."
      },
      {
        "index": 37,
        "text": "پس پروردگارش او را به طرزی نیکو پذیرفت و او را به طور پسندیده\u200cای رشد داد، و سرپرستیِ وی را برعهده زکریّا نهاد. هرگاه زکریّا در محراب عبادت بر مریم وارد می\u200cشد، نزد او رزقی می\u200cیافت که در آن فصل انتظارش نمی\u200cرفت. گفت: ای مریم، این از کجا برای تو آمده است؟ مریم گفت: این از جانب خداست. خدا به هر که بخواهد روزی می\u200cدهد، بی آن که آن را برای او به شمار آوَرَد و عوضی از او درخواست کند."
      },
      {
        "index": 38,
        "text": "آنجا که زکریّا عنایت خاص خدا به مریم را دید، پروردگارش را خواند، گفت: پروردگارا، از جانب خود فرزندی پاک به من عطا کن که تو دعای بندگانت را می\u200cشنوی و آن را اجابت می\u200cکنی."
      },
      {
        "index": 39,
        "text": "پس در حالی که ایستاده بود و در محراب نماز می\u200cگزارد، فرشتگان او را ندا دادند که خدا تو را به فرزندی که نامش را یحیی نهاده است مژده می\u200cدهد. او کلمه خدا (مسیح) را تصدیق می\u200cکند و در میان قومش ارجمند و از زنانْ خویشتندار و پیامبری از شایستگان است."
      },
      {
        "index": 40,
        "text": "زکریا گفت: پروردگارا، چگونه مرا پسری باشد در حالی که مرا سالخوردگی فرا رسیده و همسرم نازاست؟ فرشته در پاسخ گفت: حقیقت همان است که به تو نوید داده شد. خدا هر کاری که بخواهد انجام می\u200cدهد."
      },
      {
        "index": 41,
        "text": "گفت: پروردگارا، نشانه\u200cای برای من قرار ده تا بدانم که آنچه دریافت کرده\u200cام از جانب توست. خدا فرمود: نشانه تو این است که سه روز با مردم جز به اشاره سخن نتوانی گفت، و پروردگارت را بسیار یاد کن و عصرگاهان و بامدادان او را تسبیح گوی."
      },
      {
        "index": 42,
        "text": "ای پیامبر، و یاد کن زمانی را که فرشتگان گفتند: ای مریم، خدا تو را برای عبادت خویش برگزیده و تو را پاک ساخته و از گناهان مصون داشته و بر زنان جهانیان برتری داده است."
      },
      {
        "index": 43,
        "text": "ای مریم، فروتنانه بر اطاعت از پروردگار خود پایدار باش و سجده کن و با رکوع کنندگان رکوع نمای."
      },
      {
        "index": 44,
        "text": "ای پیامبر، این از خبرهای غیبی است که آن را به تو وحی می\u200cکنیم، زیرا تو هنگامی که آنان تیرهای قرعه خود را می\u200cافکندند تا کدام یک سرپرستی مریم را برعهده گیرد نزدشان نبودی، و نیز هنگامی که در این باره به کشمکش پرداختند نزدشان حضور نداشتی."
      },
      {
        "index": 45,
        "text": "ای پیامبر، یاد کن زمانی را که فرشتگان گفتند: ای مریم، خدا تو را به کلمه\u200cای از جانب خود که نامش مسیح، عیسی پسر مریم است، بشارت می\u200cدهد، در حالی که او هم در دنیا و هم در آخرت پذیرفته شده و نزد خدا از مقربان است."
      },
      {
        "index": 46,
        "text": "و هنگامی که او نوزادی در گهواره است و آن گاه که میانسال است با مردم سخن خواهد گفت و از زمره شایستگان است."
      },
      {
        "index": 47,
        "text": "مریم گفت: پروردگارا، چگونه مرا فرزندی باشد در حالی که هیچ بشری مرا لمس نکرده است؟ فرشته گفت: حقیقت همان است که به تو نوید دادم. خدا هر چه بخواهد می\u200cآفریند، بدین صورت که چون کاری را مقرّر کند، فقط به آن می\u200cگوید: باش، و آن چیز موجود می\u200cشود."
      },
      {
        "index": 48,
        "text": "و خدا به او کتاب آسمانی و حکمت و تورات و انجیل می\u200cآموزد."
      },
      {
        "index": 49,
        "text": "و پیامبری است که به سوی بنی اسرائیل فرستاده خواهد شد با این سخن که من با نشانه\u200cای از جانب پروردگارتان [که رسالت مرا تأیید می\u200cکند] نزد شما آمده\u200cام. من از گِل برای شما چیزی همانند شکل پرنده می\u200cسازم و در آن می\u200cدمم و آن به اذن خدا پرنده ای می\u200cشود، و کور مادر زاد و کسی را که دچار پیسی است، بهبودی می\u200cبخشم، و به اذن خدا مردگان را زنده می\u200cکنم، و شما را از آنچه خواهید خورد و از آنچه در خانه هایتان ذخیره می\u200cکنید خبر می\u200cدهم. قطعاً در اینها برای شما اگر مؤمن باشید نشانه\u200cای است."
      },
      {
        "index": 50,
        "text": "و کتاب آسمانی تورات را که پیشاروی من است تصدیق می\u200cکنم، و آمده\u200cام تا بخشی از آنچه را که بر شما حرام شده بود، برایتان حلال کنم، و با نشانه\u200cای از جانب پروردگارتان نزد شما آمده\u200cام. پس از خدا بترسید و مرا فرمان برید."
      },
      {
        "index": 51,
        "text": "به یقین، خداوند پروردگار من و پروردگار شماست، پس او را بپرستید. این راهی راست و درست است."
      },
      {
        "index": 52,
        "text": "فرزند مریم متولد شد و به رسالت مبعوث گشت ولی بنی اسرائیل با او مخالفت کردند پس هنگامی که عیسی از آنان احساس کفر نمود، گفت: چه کسانی مرا در مسیرم به سوی خدا یاری می\u200cدهند؟ حواریون گفتند: ماییم یاران خدا که تو را کمک خواهیم کرد. به خدا ایمان آورده\u200cایم، و گواه باش که ما سر بر اطاعت تو نهاده و تسلیم توییم."
      },
      {
        "index": 53,
        "text": "آن گاه گفتند: پروردگارا، ما به همه آنچه تو نازل کرده\u200cای (تورات و انجیل) ایمان آوردیم و از این پیامبری که به سوی ما فرستادی پیروی کردیم، پس ما را در زمره کسانی بنویس که بر ابلاغ رسالت فرستادگانت گواهی می\u200cدهند."
      },
      {
        "index": 54,
        "text": "و بنی اسرائیل با عیسی مکر کردند و خدا نیز با آنان مکر کرد، و خدا بهترین مکرکنندگان است."
      },
      {
        "index": 55,
        "text": "یاد کن زمانی را که خدا گفت: ای عیسی، من تو را به طور کامل برمی گیرم و به سوی خویش بالا می\u200cبرم، و تو را از معاشرت با کافران و ناپاکان دور نگه می\u200cدارم، و کسانی را که از تو پیروی کرده\u200cاند، تا روز قیامت بر یهودیانی که کفر ورزیده\u200cاند برتری و تسلط می\u200cبخشم. سپس بازگشت همه شما به سوی من است، آن گاه میان شما در آنچه بر سرش اختلاف می\u200cکردید، داوری خواهم کرد."
      },
      {
        "index": 56,
        "text": "امّا یهودیانی را که کفر ورزیدند و با تو مخالفت کردند، هم در دنیا و هم در آخرت به عذابی سخت عذابشان می\u200cکنم و برای رهایی از عذاب یاورانی نخواهند داشت."
      },
      {
        "index": 57,
        "text": "و امّا کسانی از پیروان تو که ایمان آورده و کارهای شایسته کرده\u200cاند، خداوند پاداش هایشان را بی کم و کاست به آنان خواهد داد، و کسانی که خود را پیرو تو شمردند ولی ایمان واقعی نداشتند و کار شایسته نکردند ستمکارند، و خدا ستمکاران را دوست نمی\u200cدارد."
      },
      {
        "index": 58,
        "text": "ای پیامبر، اینها که بر تو می\u200cخوانیم، از نشانه\u200cهای رسالت تو و از قرآنی است که خدا را در یادها زنده می\u200cدارد و آیاتش همه استوار و از هر باطل و ناراستی به دور است."
      },
      {
        "index": 59,
        "text": "بی گمان، حکایت آفرینش عیسی نزد خدا همچون حکایت آفرینش آدم است که خدا او را از خاک آفرید، سپس به او گفت: باش، و او بدون پدر به وجود آمد. پس همان گونه که آدم فرزند خدا نبود، عیسی نیز فرزند خدا نیست."
      },
      {
        "index": 60,
        "text": "حق از جانب پروردگار توست، پس هرگز از تردیدکنندگان مباش."
      },
      {
        "index": 61,
        "text": "پس کسانی که درباره عیسی ـ بعد از آن که آگاهی برای تو حاصل شده و به برهانی که همگان را کافی است دست یافتی ـ با تو محاجّه کنند و بر الوهیت او اصرار ورزند، بگو: بیایید ما پسرانمان را فراخوانیم و شما پسرانتان را و ما زنانمان را و شما زنانتان را و ما خودمان را و شما خودتان را، آن گاه دعا کنیم و لعنت خدا را بر آن گروهی که در دعوت خود دروغگویند قرار دهیم."
      },
      {
        "index": 62,
        "text": "آری، داستان واقعی عیسی همین است که ما از آن یاد کردیم نه آنچه مسیحیان پنداشته\u200cاند، و هیچ معبودی شایسته پرستش جز خدا نیست. و به راستی خداست آن مقتدری که در اراده خود مغلوب نمی\u200cگردد و دانایی است که کارهایش همه از روی حکمت است."
      },
      {
        "index": 63,
        "text": "پس اگر از مباهله روی برتافتند، بدانید که آنها در پی یافتن حق نیستند، بلکه فسادگرند و خدا به حال فسادگران داناست."
      },
      {
        "index": 64,
        "text": "بگو: ای صاحبان کتاب آسمانی، بیایید در عمل به سخنی که میان ما و شما یکسان است گرد آییم، و آن این که جز خدای یکتا را نپرستیم و چیزی را شریک او قرار ندهیم، و برخی از ما برخی دیگر را به جای خدا صاحب اختیار خود نگیرد. پس اگر از این دعوت روی برتافتند، بگویید: گواه باشید که ما مسلمانان تسلیم خداییم."
      },
      {
        "index": 65,
        "text": "ای اهل کتاب، چرا درباره ابراهیم محاجّه می\u200cکنید؟ یهودیان می\u200cگویند: ابراهیم بر آیین یهود و مسیحیان می\u200cگویند: او بر آیین مسیحیت بود، در حالی که تورات و انجیل که اساس یهودیت و مسیحیت اند پس از ابراهیم نازل شده\u200cاند. آیا این حقیقت را درنمی یابید؟"
      },
      {
        "index": 66,
        "text": "هان! شما همانهایی هستید که درباره عیسی که از او آگاهی دارید با یکدیگر به حق محاجّه کردید، ولی چرا درباره آیین ابراهیم که از آن هیچ گونه آگاهی ندارید، محاجّه می\u200cکنید؟ خداست که می\u200cداند و شما نمی\u200cدانید."
      },
      {
        "index": 67,
        "text": "ابراهیم نه یهودی بود و نه نصرانی، بلکه حق گرا و تسلیم خدا بود، و از مشرکان نبود."
      },
      {
        "index": 68,
        "text": "بی گمان، سزاوارترین و نزدیک\u200cترین مردم به ابراهیم کسانی اند که از او پیروی کرده\u200cاند، و این پیامبر و کسانی که به او ایمان آورده\u200cاند نیز از سزاوارترین و نزدیک\u200cترین مردم به ابراهیم هستند، و خدا سرپرست مؤمنان است."
      },
      {
        "index": 69,
        "text": "گروهی از اهل کتاب آرزو می\u200cکنند که شما مسلمانان را گمراه سازند در حالی که جز خودشان کسی را به گمراهی نمی\u200cافکنند و این را درک نمی\u200cکنند."
      },
      {
        "index": 70,
        "text": "ای اهل کتاب، چرا آیات خدا را که در تورات و انجیل به عنوان نشانه\u200cهایی بر رسالت محمد آمده است انکار می\u200cکنید، در حالی که انطباق آنها را بر او به روشنی درمی یابید؟"
      },
      {
        "index": 71,
        "text": "ای اهل کتاب، چرا حق را در چهره باطل آشکار می\u200cسازید و حق را کتمان می\u200cکنید، در حالی که حق و باطل را می\u200cشناسید؟"
      },
      {
        "index": 72,
        "text": "و گروهی از اهل کتاب (عالمان یهود) به همکیشان خود گفتند: آنچه را که بامدادان بر مسلمانان فرو فرستاده شد و قبله شما را تأیید کرد، تصدیق کنید، و آنچه را که در پایان روز نازل شد و قبله دیگری برای آنان تعیین نمود، انکار کنید، شاید از آن بازگردند."
      },
      {
        "index": 73,
        "text": "و جز به کسی که از آیین شما پیروی کرده است اعتماد نکنید و نشانه\u200cهای پیامبر موعود را که تغییر قبله از آن جمله است برای او باز مگویید. ای پیامبر، به آنان بگو: هدایت، فقط هدایت الهی است. و گفتند: ای همکیشان، آنچه را که می\u200cدانید فاش نکنید، مبادا نظیر آنچه به شما داده شده (استقلال در قبله) به مسلمانان نیز داده شود و یا آنان نزد پروردگارتان با شما محاجّه کنند و بر شما پیروز شوند. بگو: فزون بخشی به دست خداست، آن را به هر که بخواهد عطا می\u200cکند، و خداوند را بخششی گسترده است و کسانی را که درخورِ این بخشش اند به خوبی می\u200cشناسد."
      },
      {
        "index": 74,
        "text": "رحمتش را به هر که بخواهد اختصاص می\u200cدهد، و خداوند دارای بخشش بزرگ است."
      },
      {
        "index": 75,
        "text": "و از اهل کتاب کسانی اند که اگر آنان را بر پوستی انباشته از طلا امین شمری، آن را به تو بازمی گردانند، و از آنان کسانی اند که اگر بر دیناری امینشان شمری، آن را به تو بازنمی گردانند، مگر این که پیوسته بر سر آنان بایستی و به اصرار حق خود را از آنها مطالبه کنی. این امانت ناشناسی از آن روست که گفتند: بر ما در مورد امیّین (کسانی که از نژاد اسرائیل نیستند) راهی مقرّر نیست که حقوقی را برای آنان به رسمیت بشناسیم. و بر خدا دروغ می\u200cبندند و خود می\u200cدانند."
      },
      {
        "index": 76,
        "text": "چنین نیست که آنان پنداشته\u200cاند، بلکه هر کس به پیمان خود وفا کند و تقوا پیشه سازد، محبوب خداست، چرا که خدا تقواپیشگان را دوست می\u200cدارد."
      },
      {
        "index": 77,
        "text": "کسانی که پیمان خدا و سوگندهایشان را در برابر زر و زیور ناچیز دنیا می\u200cفروشند، در آخرت بهره\u200cای نخواهند داشت، و خدا روز قیامت با آنان سخن نمی\u200cگوید و به ایشان نمی\u200cنگرد، و در دنیا و آخرت آنان را از رشدی شایسته برخوردار نمی\u200cسازد، و برایشان در هر دو جهان عذابی دردناک خواهد بود."
      },
      {
        "index": 78,
        "text": "و برخی از آنان گروهی هستند که زبان خود را به خواندن نوشته\u200cهای خویش می\u200cپیچانند و آن را به صورت کتاب آسمانی قرائت می\u200cکنند تا آن را از کتاب خدا پندارید، با این که از آن کتاب نیست، و تصریح می\u200cکنند که از جانب خداست در حالی که از جانب خدا نیست، و بر خدا دروغ می\u200cبندند و خود می\u200cدانند."
      },
      {
        "index": 79,
        "text": "هیچ بشری را نشاید که خدا به او کتاب آسمانی و داوری و نبوّت دهد، سپس او به مردم بگوید: شما بندگان من باشید، نه بندگان خدا. بلکه می\u200cگوید: از آن روی که کتاب آسمانی را به مردم می\u200cآموزید و نیز بدین سبب که معارف و احکام آن را فرا می\u200cگیرید، مردانی الهی باشید و در عبادت و بندگی او سخت بکوشید."
      },
      {
        "index": 80,
        "text": "و نیز نشاید که به شما فرمان دهد که فرشتگان و پیامبران را خدایگان بگیرید. آیا پس از آن که تسلیم خدا شده\u200cاید شما را به کفر فرمان می\u200cدهد؟"
      },
      {
        "index": 81,
        "text": "و هنگامی [را یاد کن] که خداوند از پیامبران و امت هایشان پیمان گرفت که هر کتاب و حکمتی به شما دادم به آن ایمان می\u200cآورید، سپس پیامبری را که به سوی شما می\u200cآید و حقانیت آنچه را که با شماست تأیید می\u200cکند یاری می\u200cدهید. آن گاه به پیامبران فرمود: آیا اقرار کردید و از امت\u200cهای خود نیز پیمان مرا بر این امر گرفتید؟ گفتند: آری، اقرار کردیم. فرمود: پس شما پیامبران و امت\u200cها گواه یکدیگر باشید و من نیز با شما از گواهانم."
      },
      {
        "index": 82,
        "text": "پس کسانی که بعد از این روی برتابند، آنانند فاسقان و از راه خدا خارج شدگان."
      },
      {
        "index": 83,
        "text": "با این وصف، آیا یهودیان و مسیحیان آیینی را غیر از آیین خدا می\u200cجویند که در برابر خدا تسلیم نمی\u200cشوند و آیین تو را تأیید نمی\u200cکنند؟ با این که همه کسانی که در آسمان\u200cها و زمینند، خواه و ناخواه در برابر او تسلیم شده\u200cاند. راستی چگونه از آیین خدا روی برمی تابند با این که سرانجام به سوی او بازگردانده می\u200cشوند؟"
      },
      {
        "index": 84,
        "text": "ای پیامبر، بگو: من و پیروانم به خدا و آنچه بر ما نازل شده و آنچه بر ابراهیم و اسماعیل و اسحاق و یعقوب و اسباط (پیامبرانی از نسل یعقوب) فرو فرستاده شده، و آنچه به موسی و عیسی و دیگر پیامبران از جانب پروردگارشان عطا شده است ایمان آورده\u200cایم و میان هیچ یک از پیامبران فرقی نمی\u200cگذاریم که به برخی ایمان بیاوریم و به برخی دیگر کفر ورزیم، و ما تسلیم و فرمانبردار خداییم."
      },
      {
        "index": 85,
        "text": "و هر کس جز تسلیم بودن در برابر خدا آیین دیگری طلب کند، هرگز از او پذیرفته نمی\u200cشود و او در آخرت از زیانکاران است."
      },
      {
        "index": 86,
        "text": "چگونه خداوند قومی را که پس از ایمانشان کافر شدند هدایت کند و پیش از این شهادت داده بودند که پیامبر بر حق است و دلایل روشن نیز به آنان رسیده بود؟ آنان از سرِ لجاجت به کفر روی آوردند و به همین سبب ستمکارند، و خدا مردم ستمکار را هدایت نمی\u200cکند."
      },
      {
        "index": 87,
        "text": "آنان سزایشان این است که لعنت خدا و فرشتگان و همه مردم بر آنها خواهد بود."
      },
      {
        "index": 88,
        "text": "در لعنت خدا ماندگار و برای همیشه در عذاب گرفتارند، نه عذاب از آنان کاسته می\u200cشود و نه مهلتی می\u200cیابند."
      },
      {
        "index": 89,
        "text": "مگر کسانی که پس از آن توبه کردند و مردمی شایسته شدند، که خدا آنان را می\u200cآمرزد و بر آنها رحمت می\u200cآورد، زیرا خداوند بسیار آمرزنده و مهربان است."
      },
      {
        "index": 90,
        "text": "به یقین، کسانی که پس از ایمانشان بی هیچ بهانه\u200cای کافر شدند و سپس بر کفر [خویش] افزودند، هرگز توبه آنها پذیرفته نمی\u200cشود، چرا که توبه آنها توبه واقعی نیست و اینان گمراهانند."
      },
      {
        "index": 91,
        "text": "به یقین کسانی که کافر شدند و در حال کفر مردند، از هیچ یک از آنان گنجینه\u200cای به گستره زمین که آکنده از طلا باشد پذیرفته نمی\u200cشود، هر چند آن را فدیه دهد تا به بهشت درآید. برای آنان عذابی دردناک خواهد بود و یاورانی که آنها را از عذاب برهانند نخواهند داشت."
      },
      {
        "index": 92,
        "text": "هرگز به نیکی دست نمی\u200cیابید و از نیکان نمی\u200cشوید مگر این که از آنچه دوست می\u200cدارید انفاق کنید، و هر چه را انفاق کنید پاداش آن را نزد خدا خواهید یافت، زیرا خدا به انفاق شما داناست."
      },
      {
        "index": 93,
        "text": "پیش از آن که تورات نازل شود، همه خوراکی\u200cها ـ جز آنچه اسرائیل بر خود حرام کرده بود ـ برای بنی اسرائیل حلال بود. به یهودیان بگو: اگر راست می\u200cگویید که پیش از تورات نیز بعضی از خوراکی\u200cها حرام بوده است، تورات را بیاورید و آن را بخوانید تا حقیقت آشکار شود."
      },
      {
        "index": 94,
        "text": "پس اگر چنین نکردند، بدان که بر خدا دروغ بسته\u200cاند، و هر کس پس از آشکار شدن حقیقت، بر خدا دروغ بندد، چنین کسانی ستمکار خواهند بود."
      },
      {
        "index": 95,
        "text": "بگو: خدا راست گفته است که هیچ یک از خوردنی\u200cهای پاکیزه را پیش از نزول تورات بر بنی اسرائیل حرام نکرده بود. پس ای فرزندان اسرائیل، از آیین ابراهیم که حق گرا بود و از مشرکان نبود پیروی کنید."
      },
      {
        "index": 96,
        "text": "نخستین خانه\u200cای که برای مردم به منظور عبادت خدا بنا نهاده شده همان خانه پربرکتی است که در مکّه قرار دارد و مایه هدایت آدمیان است."
      },
      {
        "index": 97,
        "text": "در آن جا نشانه\u200cهای روشنی است که یاد خدا را در دل\u200cها زنده می\u200cدارد. از جمله آنها مقام ابراهیم، امنیت و حج آن خانه است. پس هر که به آن درآید ایمن است. و برای خدا بر عهده مردم است که قصد آن خانه کنند و حج به جای آورند، البتّه این بر کسانی واجب است که بتوانند راهی به سوی آن بیابند. و هر کس حجِ خانه خدا را ترک کند، به خدا زیانی نمی\u200cرساند، زیرا خدا از همه جهانیان بی نیاز است."
      },
      {
        "index": 98,
        "text": "بگو: ای اهل کتاب، چرا آیات خدا را انکار می\u200cکنید با این که خدا بر آنچه انجام می\u200cدهید گواه است؟"
      },
      {
        "index": 99,
        "text": "بگو: ای اهل کتاب، چرا کسانی را که ایمان آورده\u200cاند، از راه خدا باز می\u200cدارید و کجِ آن را می\u200cطلبید با این که حقیقت را می\u200cدانید و بر آن گواهید؟ و خدا از آنچه می\u200cکنید بی خبر نیست."
      },
      {
        "index": 100,
        "text": "ای کسانی که ایمان آورده\u200cاید، اگر از گروهی از کسانی که به آنان کتاب آسمانی داده شده است پیروی کنید، شما را پس از آن که ایمان آورده\u200cاید به کفر باز می\u200cگردانند."
      },
      {
        "index": 101,
        "text": "چگونه پیرو آنان می\u200cشوید و پس از ایمانتان به کفر می\u200cگرایید با اینکه آیات خدا پیوسته بر شما تلاوت می\u200cشود و پیامبر او نیز در میان شماست؟ شما می\u200cتوانید با اندیشه در آیات قرآن و پیروی از پیامبر در دین خود بصیرت یابید و از گرایش به کفر ایمن شوید، زیرا هر کس به قرآن و رسول خدا تمسک جوید، به خدا تمسک جسته و هر کس به خدا تمسک جوید، قطعاً به راهی راست هدایت شده است."
      },
      {
        "index": 102,
        "text": "ای کسانی که ایمان آورده\u200cاید، از خدا آن گونه که حق پروا کردن از اوست پروا کنید و به فرمان او همواره گردن نهید، و مبادا جز در حالی که تسلیم اویید بمیرید."
      },
      {
        "index": 103,
        "text": "و همگی به ریسمان الهی (قرآن و پیامبر) که شما را به خدا پیوند می\u200cدهد، چنگ زنید و از اختلاف و پراکندگی بپرهیزید، و نعمت خدا را بر خود یاد کنید، آن گاه که دشمن یکدیگر بودید و او میان دل\u200cهای شما الفت انداخت و در پرتو نعمت او با یکدیگر برادر شدید، و آن گاه که بر پرتگاه گودالی از آتش بودید پس شما را از آن رهایی بخشید. بدین سان خدا آیات خود را برای شما بیان می\u200cکند، باشد که شما راه یابید."
      },
      {
        "index": 104,
        "text": "و باید از میان شما گروهی باشند که مردم را به نیکی فراخوانند و آنان را به کار پسندیده وادارند و از کار زشت و نکوهیده نهی کنند. اینانند که نیکبخت خواهند بود."
      },
      {
        "index": 105,
        "text": "و مانند کسانی نباشید که وحدت خود را از دست دادند و پراکنده شدند، و پس از آن که دلایل روشن برای آنها آمد، در باورهای دینی خود اختلاف کردند. اینانند که برایشان عذابی بزرگ خواهد بود."
      },
      {
        "index": 106,
        "text": "در روزی که چهره\u200cهایی سفید و چهره\u200cهایی سیاه شود، پس به کسانی که روسیاه شده\u200cاند گفته می\u200cشود: آیا بعد از ایمانتان کافر شدید؟ پس به سزای این که کفر میورزیدید عذاب را بچشید."
      },
      {
        "index": 107,
        "text": "امّا کسانی که در آن روز روسفیدند در رحمت خدایند و جاودانه در آن خواهند بود. (۱۰۷"
      },
      {
        "index": 108,
        "text": "اینها آیات با عظمت خداست که آنها را به حق بر تو می\u200cخوانیم، و خدا هیچ ستمی برای جهانیان نمی\u200cخواهد."
      },
      {
        "index": 109,
        "text": "و آنچه در آسمان\u200cها و آنچه در زمین است از آنِ خداست و همه امور به خدا بازگشت می\u200cیابد و به دست او جاری می\u200cگردد، پس چگونه ممکن است بر کسی ستم کند؟"
      },
      {
        "index": 110,
        "text": "در آغاز ظهور اسلام شما مسلمانان بهترین امتی بودید که برای [اصلاح دنیا و آخرت] مردم پدیدار شدید، زیرا به کار نیک فرمان می\u200cدادید و از کار ناپسند باز می\u200cداشتید و دعوت خدا را باور داشتید پس اگر اهل کتاب نیز دعوت خدا را پذیرفته بودند، قطعاً برایشان بهتر بود، ولی تنها گروهی از آنان ایمان آوردند و بیشترشان از فرمان خدا خارج شدند."
      },
      {
        "index": 111,
        "text": "آنان هرگز به شما زیانی نمی\u200cرسانند، فقط شما را اندک آزاری می\u200cدهند، و اگر با شما بجنگند، به شما پشت می\u200cکنند و می\u200cگریزند، سپس از سوی هیچ کس یاری نخواهند شد."
      },
      {
        "index": 112,
        "text": "هر کجا یافت شوند و تسلطی بر آنان حاصل آید باید مهر خواری بر آنان نهاده شود، مگر آن که به رشته\u200cای از جانب خدا تمسّک جویند و به پیمانی از سوی مردم متعهد شوند. آنان خشمی را از خدا بر خود جای دادند و مهر درماندگی بر ایشان زده شد. این بدان سبب بود که به آیات خدا کفر میورزیدند و پیامبران را به ناحق می\u200cکشتند، و این از آن روی بود که از فرمان خدا سرپیچی کردند و از حدود [الهی و انسانی] تجاوز می\u200cنمودند."
      },
      {
        "index": 113,
        "text": "همه آنان یکسان نیستند. از میان اهل کتاب گروهی هستند که بر ایمان و اطاعت خدا پایدارند و در ساعاتی از شب آیات خدا را تلاوت می\u200cکنند و سر به سجده می\u200cنهند."
      },
      {
        "index": 114,
        "text": "به خدا و روز واپسین ایمان دارند و به کار پسندیده فرمان می\u200cدهند و از کار ناپسند باز می\u200cدارند و در انجام کارهای نیک شتاب می\u200cکنند، و آنان از شایستگانند."
      },
      {
        "index": 115,
        "text": "و هر کار نیکی انجام دهند، هرگز درباره آن از جانب خدا ناسپاسی نبینند، و خدا به تقواپیشگان داناست."
      },
      {
        "index": 116,
        "text": "یهودیان و مسیحیانی که با انکار رسالت پیامبر کافر شدند، هرگز اموال و فرزندانشان چیزی از نیاز آنان را به خدا برطرف نخواهند کرد و از عذابی که خدا برایشان آماده کرده است نخواهند کاست. آنان همدم آتشند و در آن جاودانه\u200cاند."
      },
      {
        "index": 117,
        "text": "مَثَل آنچه آنان در زندگی دنیا برای دستیابی به اهداف ناروای خود هزینه می\u200cکنند، همچون مَثَل بادی است که در آن سوز و سرمایی سخت باشد و به کشتزار مردمی که برخود ستم کرده\u200cاند بوزَد و آن را تباه سازد. خدا بر آنان ستم روا نداشته است، بلکه آنان خود بر خویشتن ستم کرده\u200cاند که اموال خود را در راه باطل هزینه نموده\u200cاند."
      },
      {
        "index": 118,
        "text": "ای کسانی که ایمان آورده\u200cاید، به غیر همکیشان خود اعتماد نکنید و آنان را همراز خود نگیرید. آنان در حق شما از هیچ شرّ و فسادی کوتاهی نمی\u200cکنند. دوست داشته\u200cاند که شما در رنج بیفتید و سخت زیان ببینید. دشمنی از دهان هایشان و لحن سخنانشان آشکار است و آنچه سینه هایشان از دشمنی شما پنهان می\u200cدارد ـ که در بیان نمی\u200cگنجد ـ بزرگ\u200cتر است. همانا ما آیات و نشانه\u200cها را برای شما به روشنی بیان کردیم، اگر خرد را به کار گیرید درمی یابید."
      },
      {
        "index": 119,
        "text": "هان، شما همانهایی هستید که آنان را دوست می\u200cدارید، ولی آنها شما را دوست نمی\u200cدارند، و شما به همه کتاب\u200cهای آسمانی ایمان دارید، ولی آنان به کتاب شما ایمان ندارند، و چون با شما دیدار کنند گویند: ایمان آوردیم. و چون با یکدیگر خلوت کنند، از خشم بر شما سرانگشتان خود را به دندان می\u200cگزند. بگو: به خشم خود بمیرید که خدا به راز سینه\u200cها داناست."
      },
      {
        "index": 120,
        "text": "اگر به شما خوشی رسد مایه اندوهشان می\u200cشود، و اگر به شما بدی رسد بدان شاد می\u200cگردند. و اگر بر ناگواری\u200cها صبر کنید و تقوا پیشه سازید، نیرنگشان اندک زیانی به شما نمی\u200cرساند، چرا که خدا به آنچه می\u200cکنند احاطه دارد."
      },
      {
        "index": 121,
        "text": "و یاد کن زمانی را که بامدادان از میان کسان خود بیرون رفتی در حالی که برای تدارک جنگ اُحُد مؤمنان را در پایگاه\u200cهایی که مناسب پیکار بود جای می\u200cدادی، و خدا سخنان آنان را می\u200cشنید و به راز دل هایشان دانا بود."
      },
      {
        "index": 122,
        "text": "آن گاه که دو گروه از شما هراسی به دل راه دادند و خواستند سستی کنند، در حالی که خدا یاورشان بود. پس مؤمنان باید امورشان را به خدا واگذارند و فقط بر او توکل کنند."
      },
      {
        "index": 123,
        "text": "چرا هراس به دل راه دادید و برای حضور در پیکار اُحُد سستی کردید، با این که خدا شما را در جنگ بدر به رغم این که در برابر دشمن ناتوان بودید، پیروز کرد؟ پس، از عذاب خدا پروا کنید، باشد که او را سپاس بگزارید."
      },
      {
        "index": 124,
        "text": "ای پیامبر، یاد کن هنگامی را که به مؤمنان می\u200cگفتی: آیا برای شما کافی نیست که پروردگارتان شما را با سه هزار از فرشتگان فرود آمده و حاضر در معرکه نبرد یاری کند؟"
      },
      {
        "index": 125,
        "text": "چرا، البته این تعداد فرشته کافی است. و می\u200cگفتی: اگر شکیبایی کنید و تقوا پیشه سازید و دشمنان هم اکنون در رسند و بر شما هجوم آورند، پروردگارتان شما را با پنج هزار از فرشتگان که بر خود علامت نهاده\u200cاند یاری می\u200cدهد."
      },
      {
        "index": 126,
        "text": "البته خداوند فرشتگان را برای جهاد با کافران فرو نفرستاد، بلکه آنها را فرو فرستاد تا برای شما نوید پیروزی باشند و دل هایتان به امداد الهی آرام گیرد. پس بدانید که پیروزی جز از جانب خدای شکست ناپذیرِ حکیم نیست."
      },
      {
        "index": 127,
        "text": "آری، خدا شما را در جنگ بدر پیروز کرد تا کافران را دچار کاستی کند و ناتوانشان سازد، یا آنان را خوار کند و به خشم آورد تا ناکام باز گردند."
      },
      {
        "index": 128,
        "text": "از این کار چیزی در اختیار تو نبود تا به هنگام پیروزی ستایش شوی و به هنگام شکست سرزنش گردی، بلکه کارها به دست خدا انجام می\u200cگیرد. او شما را پیروز کرد تا اگر مشرکان به سوی خدا بازگشتند، خدا نیز به سوی ایشان باز گردد و بر آنان رحمت آورد، و اگر بر کفر پایداری کردند، آنها را عذاب کند، چرا که آنان ستمگرندو ستمگران سزاوار عذابند."
      },
      {
        "index": 129,
        "text": "و آنچه در آسمان\u200cها و آنچه در زمین است از آنِ خداست، هر که را بخواهد می\u200cآمرزد و هر که را بخواهد عذاب می\u200cکند، و خدا بسیار آمرزنده و مهربان است."
      },
      {
        "index": 130,
        "text": "ای کسانی که ایمان آورده\u200cاید، ربا را که با کاسته شدن اموال مردم به چندین و چند برابر افزایش می\u200cیابد، مخورید و از خدا پروا کنید، باشد که نیکبخت شوید."
      },
      {
        "index": 131,
        "text": "و از آتشی که برای کافران آماده شده است بترسید."
      },
      {
        "index": 132,
        "text": "و خدا و پیامبر را فرمان برید، باشد که مورد رحمت قرار گیرید."
      },
      {
        "index": 133,
        "text": "و به سوی آمرزشی از پروردگارتان و بهشتی که گستره آن آسمان\u200cها و زمین است و برای تقواپیشگان آماده شده است بشتابید."
      },
      {
        "index": 134,
        "text": "تقواپیشگان کسانی اند که در آسایش و تنگی از اموال خود در راه خدا انفاق می\u200cکنند و خشم خود را فرو می\u200cخورند و از لغزش مردم در می\u200cگذرند. اینان نیکوکارند و خدا نیکوکاران را دوست می\u200cدارد."
      },
      {
        "index": 135,
        "text": "و کسانی اند که چون کار زشتی انجام دهند یا در اثر گناهی به خود ستم کنند خدا را به یاد می\u200cآورند و برای گناهانشان آمرزش می\u200cطلبند ـ و چه کسی جز خدا گناهان را می\u200cآمرزد؟ ـ و بر گناهانی که مرتکب شده\u200cاند اصرار نمیورزند و می\u200cدانند [که اصرار بر گناه باعث سبک شمردن فرمان خداست]."
      },
      {
        "index": 136,
        "text": "اینان سزایشان آمرزشی از جانب پروردگارشان و بهشتی است با بوستان\u200cهایی انبوه از درختان که از زیر آنها جوی\u200cها روان است و در آنها جاودانه\u200cاند، و پاداش عمل کنندگان پاداشی نیکوست."
      },
      {
        "index": 137,
        "text": "بی گمان، پیش از شما نیز سنت\u200cهایی بوده و سپری شده است [امت\u200cها روش\u200cهایی داشته\u200cاند و خدا براساس آن سنت\u200cهایی را جاری ساخته است]. پس در زمین بگردید و بنگرید که فرجام کسانی که آیات خدا را دروغ شمردند چگونه بوده است."
      },
      {
        "index": 138,
        "text": "این برای عموم مردم نشان دادن [عبرت ها] است و برای تقواپیشگان رهنمود و پندی است."
      },
      {
        "index": 139,
        "text": "ای مؤمنان، در تصمیم خود سستی مکنید و از شکست خویش در جنگ اُحُد اندوهگین نشوید، چرا که اگر شما ایمان داشته باشید برترید."
      },
      {
        "index": 140,
        "text": "اگر در آن جنگ گزندی به شما رسید (گروهی از شما کشته و گروهی زخمی شدند)، به آن مردم کفرپیشه نیز گزندی مانند آن رسید، پس جای اندوه نیست. ما این روزها [= روزهای شکست و پیروزی] را میان مردم می\u200cگردانیم تا کارهایی که باید، انجام شود و خدا کسانی را که ایمان آورده\u200cاند معلوم دارد و از میان شما گواهانِ اعمال را برگیرد، و خدا ستمکاران را دوست نمی\u200cدارد."
      },
      {
        "index": 141,
        "text": "و تا خداوند کسانی را که ایمان آورده\u200cاند خالص گرداند و ایمانشان را از هر گونه کفر و شرک و نفاق پاک سازد و کافران را به تدریج به نابودی کشاند."
      },
      {
        "index": 142,
        "text": "آیا گمان کرده\u200cاید که چون به دین حق گرویده\u200cاید همواره بر دشمنانتان پیروز می\u200cشوید، و پنداشته\u200cاید بی آنکه آزمون شوید به بهشت می\u200cروید، در حالی که خداوند هنوز مجاهدان شما را معلوم نساخته و صبرپیشگان را مشخص نکرده است؟"
      },
      {
        "index": 143,
        "text": "شما مرگ در راه خدا را پیش از این که با آن روبه رو شوید، آرزو می\u200cکردید، ولی در جنگ اُحُد آن را حاضر یافتید و در حالی که آن را می\u200cنگریستید به آن تن ندادید."
      },
      {
        "index": 144,
        "text": "آیا شایعه کشته شدن پیامبر شما را از جنگ رویگردان ساخت؟ بدانید که محمد جز فرستاده\u200cای که پیش از او نیز پیامبران آمدند و درگذشتند، نیست. آیا اگر او بمیرد یا کشته شود، به عقب باز می\u200cگردید و از دین خدا روی برمی تابید؟ هر کس از آیین خدا روی برتابد، بداند که اندک زیانی به خدا نمی\u200cرساند. البتّه همه روی برنتافتند، بلکه در میان شما سپاسگزارانی نیز وجود داشتند، و به زودی خدا سپاسگزاران را پاداش خواهد داد."
      },
      {
        "index": 145,
        "text": "هیچ کس را نشاید که جز به اذن خدا بمیرد. خداوند مرگ را سرنوشتی معین شده، قرار داده است. هر کس در پی پاداش دنیا باشد از آن به او می\u200cدهیم، و هر کس پاداش آخرت جوید از آن به وی می\u200cدهیم، و پاداش سپاسگزارانی را که خداجویند به زودی خواهیم داد."
      },
      {
        "index": 146,
        "text": "و چه بسیار پیامبرانی که انبوهی از مردان الهی همراه آنان پیکار کردند و در برابر گزندهایی که در راه خدا به آنان رسید، سستی نکردند و ناتوان نشدند و نالان نگشتند، بلکه شکیبایی کردند و خدا شکیبایان را دوست می\u200cدارد."
      },
      {
        "index": 147,
        "text": "و آنان سخنشان جز این نبود که گفتند: پروردگارا، گناهان ما و زیاده روی ما در کارمان را بر ما ببخشای و گام هایمان را استوار بدار و ما را بر مردم کفرپیشه پیروز گردان."
      },
      {
        "index": 148,
        "text": "پس خداوند پاداش دنیا و پاداش نیکوی آخرت را به آنان عطا کرد، چرا که نیکوکار بودند، و خدا نیکوکاران را دوست می\u200cدارد."
      },
      {
        "index": 149,
        "text": "ای کسانی که ایمان آورده\u200cاید، اگر از کافران پیروی کنید، شما را به عقب بازمی گردانند و از دینتان روی گردان می\u200cکنند و از زیانکاران خواهید شد."
      },
      {
        "index": 150,
        "text": "آنان سرپرست و یاور شما نیستند، بلکه خدا سرپرست شماست و او بهترین یاور است."
      },
      {
        "index": 151,
        "text": "به زودی در دل کافران ـ بدان سبب که چیزهایی را شریک خدا قرار دادند که خدا هیچ برهانی بر شریک بودن آنها فرو نفرستاده است ـ هراس می\u200cافکنیم، و جایگاهشان آتش است و بد جایی است جایگاه ستمکاران."
      },
      {
        "index": 152,
        "text": "همانا خدا راستی و درستی وعده خود را در مورد پیروزی شما به ثبوت رسانید، آن گاه که در ساعات نخستین نبرد، به اذن او کافران را می\u200cکشتید و ریشه کن می\u200cکردید و همچنان پیش می\u200cرفتید، تا وقتی که در پاسداری از گذرگاه اُحد سستی کردید و در آن کار کشمکش نمودید و سرانجام دستور پیامبر را نافرمانی کردید و گذرگاه را رها ساختید، و این بعد از آن بود که خداوند آنچه را دوست می\u200cداشتید (غنیمت\u200cهای جنگی) به شما نشان داده بود ـ آری، از میان شما کسانی اند که دنیا را می\u200cخواهند و از میان شما کسانی اند که سرای آخرت را می\u200cطلبند ـ سپس شما را از تعقیب دشمن بازداشت تا شما را بیازماید، و سرانجام از گناه شما درگذشت، چرا که خدا دارای تفضّل است و بر مؤمنان تفضّل می\u200cکند."
      },
      {
        "index": 153,
        "text": "یاد کنید هنگامی را که از صحنه پیکار دور می\u200cشدید و به هیچ کس توجه نمی\u200cکردید و آنچنان دور شدید که پیامبر پشت سرِ آخرین نفراتِ شما، شما را به بازگشت فرا می\u200cخواند ولی اعتنایی نمی\u200cکردید. پس از آن خداوند غمِ از دست دادن یاری خدا را به جای غمِ از دست دادن غنایم و تحمّل گزندها، به شما عطا کرد تا بر آنچه از دست شما رفته و گزندهایی که به شما رسیده بود اندوه مخورید، و خدا به آنچه می\u200cکنید آگاه است."
      },
      {
        "index": 154,
        "text": "سپس بعد از آن اندوه، آرامشی که خوابی سبک را در پی داشت بر شما نازل کرد، ولی تنها گروهی از شما را فراگرفت، و گروهی دیگر که از فرار خود پشیمان نشده بودند و به سوی پیامبر بازنگشتند و تنها حفظ جانشان برای آنان اهمیت داشت، آرامشی نیافتند و از بیم و هراس چشم بر هم ننهادند. آنان درباره خدا، همچون گمان دوران جاهلیت، گمانی نادرست بردند و گفتند: آیا چیزی از این کار (پیروزی در جنگ) از آنِ ما هست؟ مگر نه این است که پیروان حق باید پیروز باشند؟ بگو: کارها همه از آنِ خدا و در اختیار اوست. آنان در دل هایشان اندیشه\u200cهایی را نهان می\u200cدارند که برای تو آشکار نمی\u200cکنند و می\u200cگویند: اگر چیزی از این کار از آنِ ما بود، در این جا کشته نمی\u200cشدیم. بگو: اگر در خانه هایتان هم بودید، کسانی که کشته شدن بر آنان نوشته شده بود، به سوی آرامگاه\u200cهای خود بیرون می\u200cرفتند، تا کارهایی که باید، انجام گیرد و تا خدا آنچه را که در سینه\u200cهای شماست بیازماید و آنچه از ایمان و کفر در دل\u200cهای شماست خالص گرداند، و خدا به راز سینه\u200cها داناست."
      },
      {
        "index": 155,
        "text": "کسانی از شما که روز برخورد آن دو گروه (مؤمنان و مشرکان) در میدان اُحُد، روی برتافتند و گریختند، تنها شیطان آنان را به سبب برخی از گناهانی که مرتکب شده بودند، لغزانید. ولی خدا از آنان درگذشت، چرا که خدا آمرزنده و بردبار است."
      },
      {
        "index": 156,
        "text": "ای کسانی که ایمان آورده\u200cاید، مانند کسانی نباشید که کافر شدند و درباره برادرانشان ـ هنگامی که به سفر رفتند یا پیکارگر بودند پس مردند یا کشته شدند ـ گفتند: اگر نزد ما بودند نمی\u200cمردند و کشته نمی\u200cشدند. این اندیشه نادرست در نظر آنان به صورت یک واقعیت جلوه می\u200cکند، تا خداوند آن را در دل هایشان مایه حسرت و اندوه قرار دهد و به وسیله آن رنجشان دهد. و خداست که حیات می\u200cبخشد و می\u200cمیراند، و خدا به آنچه می\u200cکنید بیناست."
      },
      {
        "index": 157,
        "text": "و اگر در راه خدا کشته شوید یا بمیرید، قطعاً خدا شما را می\u200cآمرزد و در پرتو رحمت خویش می\u200cآورد، و به یقین آمرزش و رحمتی که از جانب خداست، از مال و ثروتی که آنان جمع آوری می\u200cکنند بهتر است."
      },
      {
        "index": 158,
        "text": "و اگر بمیرید یا کشته شوید، حتماً به سوی خدا محشور می\u200cشوید."
      },
      {
        "index": 159,
        "text": "ای پیامبر، به سبب لطف و رحمت خدا بود که با آنان نرمخویی و مهربانی کردی، و اگر درشتخوی و سختدل بودی، قطعاً از گرد تو پراکنده شده بودند. پس اکنون هم از خطاهایشان درگذر و از خدا برایشان آمرزش بخواه و در تدبیر امور با آنان مشورت کن، و چون بر کاری تصمیم گرفتی، بر خدا توکل کن که خداوند توکل کنندگان را دوست می\u200cدارد و آنان را یاری می\u200cکند."
      },
      {
        "index": 160,
        "text": "اگر خدا شما را یاری کند، هیچ کس بر شما چیره نمی\u200cشود، و اگر شما را واگذارد، چه کسی بعد از او شما را یاری خواهد کرد؟ پس مؤمنان باید تنها بر خدا توکل کنند."
      },
      {
        "index": 161,
        "text": "و هیچ پیامبری را نشاید که به خدا یا مردم خیانت کند، و هر کس خیانت ورزد، روز قیامت با خیانت خود در پیشگاه خدا حاضر خواهد شد، سپس به هر کسی همان را که فراهم آورده است، بی کم و کاست خواهند داد و در حق آنان ستم نمی\u200cشود."
      },
      {
        "index": 162,
        "text": "پس آیا کسی که خشنودی خدا را دنبال کرده، مانند کسی است که با خشمی از خدا بازگشته و جایگاهش دوزخ است؟ آن بد بازگشتگاهی است."
      },
      {
        "index": 163,
        "text": "همه آنان ـ چه کسانی که در پی خشنودی خدایند و چه کسانی که دچار خشم او شده\u200cاند ـ نزد خدا برحسب اعمالشان دارای درجاتی گوناگونند، و خدا به آنچه می\u200cکنند بیناست."
      },
      {
        "index": 164,
        "text": "به یقین خدا به مؤمنان نعمتی بزرگ ارزانی داشت که پیامبری از خودشان در میان آنان برانگیخت که آیاتش را بر آنان تلاوت کند و آنان را از کارهای زشت و اخلاق ناپسند پاک سازد و کتاب آسمانی و معارف آن را به ایشان بیاموزد، و قطعاً آنان پیش از بعثت پیامبر در گمراهی آشکاری فرو رفته بودند."
      },
      {
        "index": 165,
        "text": "و آیا هنگامی که در جنگ اُحُد آسیبی به شما رسید که دو برابرش را در جنگ بدر به دشمنان وارد کرده بودید، گفتید: این آسیب از کجا به ما رسید؟ بگو: آن از نزد خود شماست و خودتان این گونه خواستید. قطعاً خداوند بر هر کاری تواناست."
      },
      {
        "index": 166,
        "text": "آسیب\u200cهایی که در جنگ اُحُد ـ روزی که آن دو گروه به مصاف هم رفتند ـ به شما رسید به اذن خدا بود، تا آنچه را که باید انجام شود به انجام رساند و تا مؤمنان را مشخص سازد."
      },
      {
        "index": 167,
        "text": "و تا کسانی را که نفاق پیشه نمودند مشخص کند. به منافقان گفته شد: بیایید در راه خدا بجنگید یا دست کم از هستی خود دفاع کنید، گفتند: اگر می\u200cدانستیم که جنگی رخ می\u200cدهد، حتماً در پی شما می\u200cآمدیم. آنان روزی که چنین گفتند به کفر نزدیک\u200cتر بودند تا به ایمان. به زبانشان چیزهایی می\u200cگویند که در دلشان نیست و خداوند به آنچه نهان می\u200cدارند داناتر است."
      },
      {
        "index": 168,
        "text": "همان کسانی که برجای نشستند و به سوی کارزار بیرون نرفتند و درباره برادرانشان که در راه خدا کشته شدند گفتند: اگر از ما پیروی می\u200cکردند و در این جا می\u200cماندند کشته نمی\u200cشدند. به آنان بگو: اگر راست می\u200cگویید، مرگ را از خویشتن دور کنید."
      },
      {
        "index": 169,
        "text": "و کسانی را که در راه خدا کشته شده\u200cاند مرده مپندار، بلکه آنان زنده\u200cاند و نزد پروردگارشان از نعمت\u200cهای بهشت به آنان روزی می\u200cدهند."
      },
      {
        "index": 170,
        "text": "به آنچه خدا از فضل خود به آنان داده است شادمانند، و برای آن مؤمنان راستینی که پس از آنانند و هنوز به ایشان نپیوسته\u200cاند مسرورند که ترسی آنان را فرانمی گیرد و اندوهگین نمی\u200cشوند."
      },
      {
        "index": 171,
        "text": "به نعمت و فضلی که از جانب خداست و این که خدا پاداش مؤمنان را تباه نمی\u200cکند شادمانند."
      },
      {
        "index": 172,
        "text": "کسانی که پس از آسیب رسیدن به آنان در جنگ اُحُد، دعوت خدا و پیامبر را اجابت کردند و به جنگی دیگر رهسپار شدند، برای نیکوکاران و تقواپیشگانشان پاداشی بزرگ خواهد بود."
      },
      {
        "index": 173,
        "text": "همانان که آن مردم (مزدوران دشمن) به ایشان گفتند: مشرکان برای پیکار با شما گرد آمده\u200cاند، از آنان بترسید. ولی این خبر آنان را ایمان بیفزود و گفتند: خدا ما را بس است و او نیکو کارگزاری است."
      },
      {
        "index": 174,
        "text": "پس با نعمت و بخشش خدا از تعقیب دشمن بازگشتند در حالی که هیچ گزندی به آنان نرسیده بود. آنان خشنودی خدا را پی گرفتند [و خدا نیز فضل خود را از آنان دریغ نکرد] چرا که خداوند دارای فضل و بخششی بزرگ است."
      },
      {
        "index": 175,
        "text": "این فقط شیطان است که شما مؤمنان را از دوستان شرک پیشه خود می\u200cترساند، پس اگر به راستی مؤمنید، از آنان نترسید و از عذاب من بیم داشته باشید."
      },
      {
        "index": 176,
        "text": "ای پیامبر، مبادا کسانی که به سوی کفر می\u200cشتابند و در آن فرو می\u200cروند، با این تصور که بر اراده خدا چیره شده\u200cاند تو را اندوهگین کنند. آنان هرگز اندک زیانی به خدا نمی\u200cرسانند. خدا می\u200cخواهد در آخرت هیچ بهره\u200cای برای آنان قرار ندهد، و آنان را عذابی بزرگ خواهد بود."
      },
      {
        "index": 177,
        "text": "نه تنها آنان، بلکه هیچ یک از کسانی که کفر را به بهای ایمان خریده\u200cاند، هرگز نمی\u200cتوانند با کفر خویش زیانی به خدا برسانند، و برای آنان عذابی دردناک خواهد بود."
      },
      {
        "index": 178,
        "text": "و کسانی که کفر ورزیده\u200cاند نپندارند که مهلتی که به آنان می\u200cدهیم برایشان خیر است، ما فقط به آنان مهلت می\u200cدهیم تا گناهی بیفزایند، و برای آنان عذابی خوارکننده خواهد بود."
      },
      {
        "index": 179,
        "text": "خدا چنین نیست که مؤمنان را بر حالتی که شما برآنید که ایمان و کفر به هم آمیخته و مؤمنان و منافقان مختلط گشته\u200cاند رها کند، تا این که ناپاک را از پاک جدا سازد، و نیز خدا چنین نیست که شما را از غیب آگاه گرداند تا بتوانید خود منافق را از مؤمن بازشناسید، ولی خدا هر که را بخواهد برمی گزیند و او را از غیب آگاه می\u200cسازد، و او پیامبرانش را برای این امر برگزیده است. پس به خدا و پیامبرانش ایمان بیاورید، و اگر ایمان بیاورید و تقوا پیشه کنید، برای شما پاداشی بزرگ خواهد بود."
      },
      {
        "index": 180,
        "text": "و کسانی که به آنچه خدا از فضل خود به آنان داده است بخل میورزند و از آن در راه خدا انفاق نمی\u200cکنند، گمان نبرند که آن برای ایشان خیر است، بلکه برای آنان شرّ است، زیرا روز قیامت آنچه را که بدان بخل ورزیده\u200cاند طوقِ گردنشان کنند. آن روز میراث آسمان\u200cها و زمین از آنِ خداست، و خدا به آنچه کرده\u200cاید آگاه است."
      },
      {
        "index": 181,
        "text": "قطعاً خداوند سخن یهودیان را که گفتند: خدا تهیدست است و ما توانگریم، شنید. ما قطعاً آن سخنی را که بر زبان آوردند و این کارشان را که پیامبران را به ناحق کشتند، در کارنامه عملشان خواهیم نوشت و به آنان خواهیم گفت: عذاب آتش را بچشید،"
      },
      {
        "index": 182,
        "text": "این ثبت اعمال و کیفر به سزای کارهایی است که به دست خود پیش فرستادید و بدان سبب است که خدا به بندگان خود هیچ ستم نمی\u200cکند."
      },
      {
        "index": 183,
        "text": "همانان که گفتند: خدا به ما فرمان داده است که به هیچ پیامبری ایمان نیاوریم تا برای ما قربانییی بیاورد که آتش [آسمانی] آن را در کام خود فرو برد. بگو: پیامبرانی پیش از من معجزات و دلایلی روشن و آنچه را که گفتید، برای شما آوردند، اگر راست می\u200cگویید، چرا آنان را کشتید؟"
      },
      {
        "index": 184,
        "text": "ای پیامبر، اگر تو را دروغگو می\u200cشمرند عجب نیست، زیرا پیش از تو نیز پیامبرانی که معجزات و دلایل آشکار و کتاب\u200cهای مشتمل بر حکمت و اندرز و کتاب\u200cهای روشنی بخش آورده بودند تکذیب شدند."
      },
      {
        "index": 185,
        "text": "هر کسی مرگ را خواهد چشید، و جز این نیست که روز قیامت پاداش\u200cهای شما به طور کامل به شما داده می\u200cشود. پس هر کس از آتش دور نگاه داشته شود و او را به بهشت درآورند، نیکبخت است، و زندگی دنیا چیزی جز کالای فریب نیست."
      },
      {
        "index": 186,
        "text": "قطعاً شما در مورد مال و جانتان آزموده می\u200cشوید، و حتماً از کسانی که پیش از شما کتاب آسمانی به آنان داده شده است (یهود و نصارا) و نیز از کسانی که به شرک روی آورده\u200cاند، سخنان آزاردهنده بسیار خواهید شنید، و اگر شکیبایی کنید و تقوا پیشه سازید، از لغزش و سستی مصون می\u200cمانید و مردمی با اراده می\u200cشوید که شکیبایی از تصمیم قاطع در کارهاست."
      },
      {
        "index": 187,
        "text": "و یاد کن هنگامی را که خداوند از کسانی که کتاب آسمانی به آنان داده شده است پیمان گرفت که آن را برای مردم به روشنی بیان کنید و حقایق آن را کتمان نکنید، ولی آن را پشت سرشان انداختند و با کالای ناچیز دنیا مبادله کردند. پس بد است آنچه خریداری می\u200cکنند."
      },
      {
        "index": 188,
        "text": "مپندار کسانی که به آنچه کرده\u200cاند شادی می\u200cکنند و دوست دارند به آنچه [از فرمان\u200cهای خدا] انجام نداده\u200cاند مورد ستایش قرار گیرند، مپندار که آنان از عذاب رهایی می\u200cیابند، بلکه برای آنان عذابی دردناک خواهد بود."
      },
      {
        "index": 189,
        "text": "فرمانروایی آسمان\u200cها و زمین از آنِ خداست، و خدا بر هر کاری تواناست."
      },
      {
        "index": 190,
        "text": "همانا در آفرینش آسمان\u200cها و زمین و در کاستی و فزونی شب و روز نشانه\u200cهایی [بر اقتدار خدا و فرمانروایی او بر آسمان\u200cها و زمین] است. این نشانه\u200cها را خردمندان درمی یابند،"
      },
      {
        "index": 191,
        "text": "همانان که در هر حال ـ ایستاده و نشسته و بر پهلو آرمیده ـ خدا را یاد می\u200cکنند، و در آفرینش آسمان\u200cها و زمین می\u200cاندیشند که: پروردگارا، این جهان را بی هدف نیافریده\u200cای، تو از هر کار باطل و بیهوده\u200cای منزّهی، ازاین رو تحقق رستاخیز و کیفر و پاداش آن حتمی است، پس پروردگارا، ما را از عذاب آتش آن روز نگه دار."
      },
      {
        "index": 192,
        "text": "پروردگارا، به یقین هر که را تو به آتش درآوری او را خوار و بی مقدار کرده\u200cای، و ستمکاران یاورانی ندارند که آنان را از عذاب آتش برهانند."
      },
      {
        "index": 193,
        "text": "پروردگارا، ما ندای ندادهنده\u200cای را که به ایمان دعوت می\u200cکرد که: ای مردم، به پروردگارتان ایمان بیاورید شنیدیم و ایمان آوردیم. پروردگارا، پس گناهان ما را بر ما ببخشای و بدی هایمان را از ما بزدای و ما را در حالی بمیران که در زمره نیکان باشیم."
      },
      {
        "index": 194,
        "text": "پروردگارا، و آنچه به ما وعده داده\u200cای و پیامبرانت آن را بر عهده تو ضمانت کرده\u200cاند به ما عطا کن و روز قیامت ما را خوار مگردان که قطعاً تو خلف وعده نمی\u200cکنی."
      },
      {
        "index": 195,
        "text": "پس پروردگارشان به آنان پاسخ داد که من عمل نیکوی هیچ عمل کننده\u200cای از شما را ـ مرد باشد یا زن ـ تباه نمی\u200cکنم و پاداش آن را به طور کامل به شما می\u200cدهم. شما همه از یکدیگرید و هیچ کدام بر دیگری برتری ندارید، پس کسانی که هجرت کرده و به خاطر ایمانشان از دیار خود بیرون رانده شده و در راه من آزار دیده و کسانی که جنگیده و کشته شده\u200cاند، حتماً گناهانشان را از آنها می\u200cزدایم و آنان را به بوستان\u200cهایی پوشیده از درختان که از زیر آنها نهرها روان است درمی آورم. این پاداش آنهاست، پاداشی از جانب خدا، و خداست که پاداش نیکو نزد اوست."
      },
      {
        "index": 196,
        "text": "گشت و گذار کافران در شهرها و دستیابی آنان به سودهای فراوان تو را فریب ندهد."
      },
      {
        "index": 197,
        "text": "این بهره\u200cای است اندک، چرا که پایان پذیر است، سپس جایگاهشان دوزخ است و آن بد بستری است."
      },
      {
        "index": 198,
        "text": "ولی کسانی که از کیفر پروردگارشان پروا کرده\u200cاند، برای آنان در بهشت بوستان\u200cهایی انبوه از درختان خواهد بود که از زیر آنها نهرها روان است و در آن جا جاودانه\u200cاند. آنان با این نعمت\u200cها از جانب خدا پذیرایی می\u200cشوند، و آنچه نزد خداست برای نیکان بهتر است."
      },
      {
        "index": 199,
        "text": "و قطعاً از میان اهل کتاب (یهود و نصارا) کسانی هستند که به خدا و به آنچه به سوی شما مسلمانان نازل شده و به آنچه به سوی خودشان فرو فرستاده شده است ایمان دارند، در حالی که در برابر خدا فروتن اند و آیات خدا را به متاع ناچیز دنیا نمی\u200cفروشند. آنان پاداش خود را نزد پروردگارشان خواهند داشت، و خداوند کارها را به سرعت، آن گاه که انجام می\u200cگیرد، حسابرسی می\u200cکند."
      },
      {
        "index": 200,
        "text": "ای کسانی که ایمان آورده\u200cاید، بر ناگواری\u200cها و بر پرهیز از گناهان و اطاعت از خدا شکیبایی کنید و با اتکا به صبر و پایداری یکدیگر بر مقاومت خویش بیفزایید و در امور دین و دنیا با یکدیگر همبستگی داشته باشید، و از عذاب خدا پروا کنید، باشد که نیکبخت شوید."
      }
    ],
    "index": 3
  },
  {
    "aya": [
      {
        "index": 1,
        "text": "ای مردم، درباره همنوعان خود از پروردگارتان پروا کنید و حقوق یکدیگر را پاس دارید، همان کسی که شما را از یک تن (آدم) آفرید و همسرش را از نوع او خلق کرد، و از آن دو، مردان و زنان بسیاری را پراکنده ساخت. آری، از خدایی که او را بزرگ و عزتمند می\u200cدانید و به نام او از یکدیگر درخواست می\u200cکنید، پروا بدارید و از [پایمال کردن حقوق] خویشاوندان خود نیز پروا کنید و همبستگی میان خود و آنان را محترم شمرید، که خدا بر شما نگهبان است و اعمال شما را برای پاداش و جزا محفوظ می\u200cدارد."
      },
      {
        "index": 2,
        "text": "و اموال یتیمان را به آنان بدهید، و اموال نامرغوب خود را با اموال مرغوب آنان جا به جا نکنید، و اموالشان را با ضمیمه کردن به اموال خود، مخورید که آن گناهی بزرگ است."
      },
      {
        "index": 3,
        "text": "و اگر بیم دارید که در صورت ازدواج با دختران یتیم عدل و انصاف را رعایت نکنید، از دیگر زنان که مورد پسند شمایند، دو تا یا سه تا یا چهار تا به همسری گیرید، و اگر بیم دارید که نتوانید میان چند همسر به عدالت رفتار کنید، تنها یک زن را به ازدواج خویش درآورید یا به کنیزانی که مالک آنانید بسنده کنید. این برای ستم نکردن به آنان و رعایت حقوقشان نزدیک\u200cترین راه است."
      },
      {
        "index": 4,
        "text": "مهر زنان را که هدیه\u200cای است، به آنان بدهید. پس اگر چیزی از آن را با رضایت خاطر به شما بخشیدند، آن را بخورید. گوارا و نوش جانتان خواهد بود."
      },
      {
        "index": 5,
        "text": "و اموال یتیمان را که در اختیار شماست و خدا اموال را سبب برپایی زندگی شما مردم قرار داده است به کم خردانشان ندهید که آن را تباه می\u200cسازند، بلکه از درآمد آن به ایشان خوراک و پوشاک دهید و با آنان به نیکی سخن گویید."
      },
      {
        "index": 6,
        "text": "و یتیمان را بیازمایید تا آن گاه که به حدّ ازدواج برسند، پس اگر در آنان بصیرتی یافتید که می\u200cتوانند براساس آن در مصرف مال خردورزی کنند، اموالشان را به آنان بدهید و آن را به اسراف (بی آن که حق و حقوقی در آن داشته باشید) مخورید، و مبادا از ترس این که چون بزرگ شوند و شما را از تصرف در اموالشان باز دارند، اینک فرصت را مغتنم شمرده از آن بهره برداری کنید. و اگر اموالشان را در تجارت به کار می\u200cبرید، هر که توانگر است، از گرفتن کارمزد خودداری کند، و هر که بینواست، به قدر متعارف از آن بخورد. و هنگامی که اموالشان را به آنان بازمی گردانید بر آنان گواه بگیرید، و خدا حسابرسی کافی است."
      },
      {
        "index": 7,
        "text": "برای مردان، از آنچه پدر و مادر و خویشاوندان نزدیک ترشان بر جای نهاده\u200cاند سهمی از ارث است و برای زنان نیز از آنچه پدر و مادر و خویشاوندان نزدیک ترشان بر جای گذاشته\u200cاند سهمی از ارث خواهد بود ـ خواه آن مال کم باشد یا زیاد ـ سهمی است که قطعی شده است."
      },
      {
        "index": 8,
        "text": "و هرگاه خویشاوندان متوفی که از ارث بهره\u200cای ندارند، و یتیمان و بینوایان بر سر تقسیم ارث حاضر شدند، شما وارثان چیزی از ارث را به آنان نیز بدهید و به طور پسندیده با آنان سخن بگویید."
      },
      {
        "index": 9,
        "text": "و کسانی که اگر پس از خود فرزندان خردسال و ناتوانی بر جای می\u200cگذارند که از ستم دیگران در حق آنان نگرانند باید بترسند و از خدا پروا کنند و در حق یتیمان دیگران ستم روا ندارند و حقوقشان را تباه نسازند این راهی است که کسی در حق یتیمان آنان ستم نکند و باید درباره یتیمان سخن استوار گویند و رفتاری درست در پیش گیرند."
      },
      {
        "index": 10,
        "text": "کسانی که اموال یتیمان را به ناحق می\u200cخورند، جز این نیست که آتشی در شکم خود فرو می\u200cبرند و دیری نمی\u200cگذرد که به آتش سوزان دوزخ می\u200cسوزند."
      },
      {
        "index": 11,
        "text": "خدا به شما درباره فرزندانتان سفارش می\u200cکند که سهم پسر از میراث، مانند سهم دو دختر است. این در صورتی است که وارثان، دختر و پسر باشند، و اگر همه دختر و بیش از دو تن باشند، سهم آنان دو سوم چیزی است که متوفی برجای نهاده است، و اگر فقط یک دختر باشد، سهم او نصف میراث است. و برای هر یک از پدر و مادر متوفی از آنچه بر جای نهاده یک ششم است. این در صورتی است که متوفی فرزند داشته باشد، ولی اگر فرزندی نداشته باشد و تنها پدر و مادرش از او ارث ببرند، یک سوم از آنِ مادر [و بقیه از آنِ پدر] است. این در صورتی است که متوفی برادرانی نداشته باشد، ولی اگر برادرانی داشته باشد، یک ششم میراث از آنِ مادر [و بقیه از آنِ پدر] است. این سهام پس از استثنای موردی است که متوفی بدان وصیت کرده و پس از استثنای دین اوست. شما نمی\u200cدانید پدرانتان و پسرانتان کدام یک از آنان سودشان به شما نزدیک\u200cتر است تا میراث را براساس آن تقسیم کنید. پس به سهم\u200cهایی که از جانب خدا مقرر شده است ملتزم باشید. به راستی خدا دانا و حکیم است."
      },
      {
        "index": 12,
        "text": "و نیمی از آنچه زنانتان بر جای نهاده\u200cاند سهم شماست اگر آنان فرزندی نداشته باشند، و اگر فرزندی داشته باشند یک چهارم آنچه بر جای نهاده\u200cاند از آنِ شماست، البته این سهام پس از استثنای موردی است که همسرانتان بدان وصیت کرده\u200cاند و پس از دینی است که برعهده داشته\u200cاند و یک چهارم آنچه شما مردان بر جای نهاده\u200cاید سهم آنان است اگر فرزندی نداشته باشید، و اگر فرزندی داشته باشید یک هشتم میراث برای آنان (همسرانتان) خواهد بود، البته پس از استثنای موردی که بدان وصیت کرده\u200cاید یا دینی که برعهده داشته\u200cاید. و اگر مرد یا زنی که از او ارث برده می\u200cشود، پدر [یا مادر] و یا فرزند وارث نیست و میّت تنها یک برادر مادری یا یک خواهر مادری دارد، برای هر یک از آن دو یک ششم میراث خواهد بود و اگر بیش از یک خواهر و برادر مادری باشند، همه در یک سوم ارث شریکند که باید به طور مساوی میان خود تقسیم کنند، البته این سهام پس از استثنای موردی که بدان وصیت شده یا دینی است که برعهده اوست، به شرط آن که به قصد زیان رساندن به ورثه آن را برعهده نگرفته باشد. پس در عمل به سفارشی که از جانب خداست پایدار باشید که خدا دانا و بردبار است."
      },
      {
        "index": 13,
        "text": "این سهام، احکام و حدود خداست، و هر کس از خدا و پیامبر او پیروی کند، خداوند او را به بوستان\u200cهایی پوشیده از درختان که از زیر آنها نهرها روان است، درمی آورد. آنان در آن جا جاودانه\u200cاند، و این است سعادت بزرگ."
      },
      {
        "index": 14,
        "text": "و هر کس خدا و پیامبر او را نافرمانی کند و از احکام و حدود الهی تجاوز نماید، خدا او را به آتشی درمی آورد که در آن جاودانه خواهد بود، و برای او عذابی خوارکننده است."
      },
      {
        "index": 15,
        "text": "و از زنان شوهردار شما مسلمانان، کسانی که مرتکب عمل بسیار زشت زنا می\u200cشوند، چهار مرد از خودتان (مسلمانان) را بر آنان گواه گیرید، پس اگر گواهی دادند، آنها را در خانه\u200cها نگاه دارید تا مرگ آنان را برگیرد یا خداوند راهی دیگر برای کیفرشان مقرر کند."
      },
      {
        "index": 16,
        "text": "و از میان شما مسلمانان، آن زن و مرد مجرّدی که مرتکب فحشا می\u200cشوند آزارشان دهید، پس اگر توبه کردند و شایسته شدند، از آزارشان دست بردارید که خداوند بسیار توبه پذیر و مهربان است."
      },
      {
        "index": 17,
        "text": "پذیرش توبه از سوی خدا برای کسانی است که از روی نادانی مرتکب گناه می\u200cشوند، سپس به زودی ـ پیش از آن که با مشاهده آثار مرگ، فرصت توبه را از دست بدهند ـ توبه می\u200cکنند. آنانند که خدا با رحمت خود به سویشان باز می\u200cگردد و توبه شان را می\u200cپذیرد، و خدا به راز دل\u200cها داناست و توبه کنندگان واقعی را از غیر آنان باز می\u200cشناسد و کارهایش نیز همه از روی حکمت است."
      },
      {
        "index": 18,
        "text": "پذیرش توبه برای کسانی نیست که پیوسته مرتکب گناهان می\u200cشوند تا هرگاه که مرگ به سراغ یکیشان بیاید (آثار آن را مشاهده کند.)، بگوید: اکنون توبه کردم، و نیز برای کسانی نیست که در حال کفر می\u200cمیرند. آنانند که عذابی دردناک برایشان آماده کرده\u200cایم."
      },
      {
        "index": 19,
        "text": "ای کسانی که ایمان آورده\u200cاید، بر شما روا نیست که زنان را به رغم این که خواهان ازدواجند از ازدواج باز دارید تا از آنان ارث ببرید، و نباید همسران خود را در تنگنا قرار دهید تا بخشی از آنچه را که مهرشان قرار داده\u200cاید در برابر طلاق دادن آنان بازستانید، مگر آن که گناهی مرتکب شوند که زشتی آن آشکار است، و با آنها به نیکی معاشرت کنید، و اگر آنان را خوش نمی\u200cدارید، باز هم با آنان سازگاری کنید، زیرا چه بسا شما چیزی را خوش نمی\u200cدارید ولی خداوند خیر فراوانی در آن قرار می\u200cدهد."
      },
      {
        "index": 20,
        "text": "و اگر خواستید همسر خود را طلاق دهید و به جای او همسر دیگری بگیرید، و به یکی از آنان که می\u200cخواهید طلاقشان دهید، به اندازه پوستی پر از طلا مهریه داده\u200cاید، چیزی از آن را بازپس نگیرید. آیا می\u200cخواهید آن را بازپس بگیرید در حالی که این کار ستمی بهت آور و گناهی آشکار است؟"
      },
      {
        "index": 21,
        "text": "و چگونه آن را به ستم بازپس می\u200cگیرید در حالی که سخت به یکدیگر پیوند خورده بودید و آنها با عقد زوجیت پیمانی استوار از شما گرفته بودند و بدین وسیله مهریه از آنِ ایشان شده بود؟"
      },
      {
        "index": 22,
        "text": "و با زنانی که پدرانتان آنها را به همسری گرفته\u200cاند ازدواج نکنید، مگر آنچه که پیش از بیان این حکم گذشته است، که این کرداری زشت و مایه خشم [خدا] است و بد راه و روشی است."
      },
      {
        "index": 23,
        "text": "بر شما حرام شده است مادرانتان و دخترانتان و خواهرانتان و عمه هایتان و خاله هایتان و دختران برادر و دختران خواهر و مادران رضاعی تان که شما را شیر داده\u200cاند و خواهران رضاعی تان، و مادران همسرانتان و دختران همسرانتان که در دامان شما پرورش می\u200cیابند از آن همسرانی که با آنها همبستر شده\u200cاید، و اگر با آنها همبستر نشده\u200cاید بر شما گناهی نیست که با دخترانشان ازدواج کنید، و همسران پسرانتان که از صلب شما هستند ـ نه آنهایی که پسرخوانده\u200cاند ـ نیز بر شما حرام شده است، و این که دو خواهر را باهم به ازدواج خود درآورید، مگر آنچه که پیش از بیان این حکم گذشته است، آنها مورد عفو خدا قرار گرفته و آثار ازدواج مشروع بر آن مترتب است، زیرا خدا آمرزنده و مهربان است."
      },
      {
        "index": 24,
        "text": "و زنان شوهردار نیز بر شما حرام شده است، مگر کنیزانی که مالک آنها هستید. به احکام الهی که بر شما نوشته شده است پایدار باشید. و جز این زنان بر شما حلالند که با اموال خود که مهریه (در مورد زنان آزاده) یا بهای آنان (در مورد کنیزان) قرار می\u200cدهید آنان را طلب کنید، در حالی که پاکدامن باشید نه آلوده به کار زشت زنا. و از زنان آنهایی را که با ازدواج موقّت به همسری خود درآورده\u200cاید، مهرشان را که با قرار شما و آنان واجب شده است به آنان بدهید. و بر شما گناهی نیست که پس از تعیین [مهریه و مدّت] در آنچه با یکدیگر به توافق برسید و آن را تغییر دهید. قطعاً خدا به همه امور داناست و کارهایش از روی حکمت است."
      },
      {
        "index": 25,
        "text": "و هر کس از شما قدرت مالی ندارد که با زنان مؤمن آزاد ازدواج کند، از کنیزان با ایمان که شما مسلمانان مالک آنها هستید به همسری گیرد. خدا به ایمان شما داناتر است، و همه نمی\u200cتوانند مؤمنان واقعی را از غیر واقعی باز شناسند پس باید به مقتضای ظاهر عمل کنید. شما همه، اعم از آزاد و برده، از یکدیگرید و نزد خدا باهم برابرید. بنابراین، کنیزان را به این شرط که پاکدامن باشند، نه پلید کار و نه دوست گیرنده از مردان، با اذن سرپرستانشان به همسری گیرید، و مهرشان را برحسب متعارف به آنها بپردازید; و هنگامی که شوهر کردند، اگر مرتکب کار زشتی شدند، نیمی از کیفری که برای زنان آزاد است، برای آنان خواهد بود. این (ازدواج با کنیزان) برای کسی از شماست که بیم آن دارد که با ترک ازدواج در رنج بیفتد; و البته صبر کردن شما و خودداری از ازدواج با آنان برای شما بهتر است، و خدا آمرزنده و مهربان است."
      },
      {
        "index": 26,
        "text": "خدا می\u200cخواهد احکام و معارف دین را برای شما بیان کند و شما را به سنّت\u200cهای پیامبران و امّت\u200cهای پسندیده\u200cای که پیش از شما بودند هدایت نماید و با رحمت و بخشایش خویش به سوی شما باز آید، و خدا داناست و احکام و قوانینی را که مقرّر می\u200cدارد همه از روی حکمت است."
      },
      {
        "index": 27,
        "text": "آری، خدا می\u200cخواهد با رحمت و بخشایش خود به سوی شما باز آید، ازاین رو احکام خود را برای شما بیان می\u200cکند، ولی کسانی که در پی خواسته\u200cهای نفسانی خود هستند، می\u200cخواهند شما با شکستن حدود الهی دستخوش انحرافی بزرگ شوید."
      },
      {
        "index": 28,
        "text": "خدا می\u200cخواهد با تشریع ازدواج دائم و موقّت کار را بر شما آسان گیرد، زیرا انسان کم طاقت آفریده شده است."
      },
      {
        "index": 29,
        "text": "ای کسانی که ایمان آورده\u200cاید، در اموالی که میان شما دست به دست می\u200cگردد، به ناروا تصرف نکنید و با سبب\u200cهای نادرست آنها را از دست مردم خارج نکنید و صاحب نشوید مگر این که داد و ستدی برخاسته از توافق شما باشد، و یکدیگر را نکشید و خود را نیز در معرض قتل قرار ندهید، از آن روی خدا شما را از قتل باز می\u200cدارد که به شما مهربان است."
      },
      {
        "index": 30,
        "text": "و هر کس از روی تجاوز و ستم چنین کند، به زودی او را به آتشی خواهیم سوزانید، و این بر خدا آسان است."
      },
      {
        "index": 31,
        "text": "اگر از کبیره\u200cهای گناهانی که از آن نهی می\u200cشوید اجتناب کنید، گناهان صغیره شما را از شما می\u200cپوشانیم و آنها را می\u200cآمرزیم و شما را به جایگاهی ارجمند (بهشت و قرب الهی) درمی آوریم."
      },
      {
        "index": 32,
        "text": "و آنچه را که خداوند برخی از شما را به وسیله آن بر برخی دیگر برتری داده است آرزو مکنید، چرا که مردان از آنچه به اقتضای طبیعت یا کار و کوشش خود فراهم آورده\u200cاند بهره\u200cای دارند، و زنان نیز از آنچه به اقتضای طبیعت یا کسب و کار خویش به دست آورده\u200cاند بهره\u200cای دارند. شما امتیازات و دستاوردهای آنان را مخواهید، بلکه به خدا روی آورید و از او بخواهید تا شما را از فضل خود بهره مند سازد، که خدا به هر چیزی داناست."
      },
      {
        "index": 33,
        "text": "و ما برای همه، از آنچه پدر و مادر و خویشاوندانِ نزدیکتر و همسرانی که با آنها پیمان بسته\u200cاید، برجای می\u200cگذارند، وارثانی قرار داده\u200cایم، پس سهمشان را از میراث به آنان بدهید که خدا بر هر چیزی گواه است."
      },
      {
        "index": 34,
        "text": "مردان عهده دار امور زندگی زنانند. این از آن روست که خداوند برخی از مردم را بر برخی دیگر به خردمندی و توانمندیِ بیشتر برتری داده، و نیز از آن روست که مردان از اموال خود هزینه زندگی زنان را می\u200cپردازند. پس زنان شایسته در برابر خواسته\u200cهای بحقِّ شوهرانشان فرمانبردارند و به پاس این که خداوند حقوقشان را حفظ کرده است، در غیاب شوهرانشان نگهبان حقوق آنانند. و زنانی را که از سرکشی آنان بیم دارید پند دهید، اگر نتیجه نداشت، در خوابگاه\u200cها از آنان کناره گیری کنید و اگر اثربخش نبود آنان را بزنید. پس اگر در مورد حقوقی که برعهده آنان دارید از شما اطاعت کردند، راهی برای آزارشان مجویید که خدا بلند مرتبه و بزرگ است."
      },
      {
        "index": 35,
        "text": "و اگر از دشمنی و جدایی میان آن دو بیم دارید، داوری از خانواده شوهر و داوری از خانواده زن تعیین کنید. اگر آنها خود بخواهند به نوعی میانشان آشتی برقرار شود، خداوند میان آن دو به وسیله داوران سازگاری ایجاد خواهد کرد، چرا که خدا به حال آنان دانا و به کارشان آگاه است."
      },
      {
        "index": 36,
        "text": "و خدا را بپرستید و چیزی را شریک او نسازید، و به پدر و مادر و خویشاوند و یتیمان و بینوایان و همسایه نزدیک و همسایه دور و همنشین و در راه مانده و برده و کنیزی که مالک آنهایید نیکی کنید. به یقین خداوند کسی را که متکبّر و خیالبافِ فخرفروش است دوست نمی\u200cدارد."
      },
      {
        "index": 37,
        "text": "همان کسانی که بخل میورزند و با عملکرد زشت خویش مردم را به بخل وامی دارند و نعمت\u200cهایی را که خدا به فضل خود به آنان عطا کرده است کتمان می\u200cکنند و خود را فقیر جلوه می\u200cدهند. و ما برای کسانی که نعمت\u200cهای الهی را به منظور محروم ساختن نیازمندان پوشیده می\u200cدارند و حق را انکار می\u200cکنند عذابی خوارکننده، آماده کرده\u200cایم."
      },
      {
        "index": 38,
        "text": "متکبّران خیالباف و فخرفروش کسانی اند که اموالشان را برای نشان دادن به مردم انفاق می\u200cکنند و به خدا و روز قیامت ایمان ندارند. اینانند که همدمشان شیطان است، و هر کس شیطان همدم او باشد، او بد همنشینی است."
      },
      {
        "index": 39,
        "text": "و اگر به خدا و روز قیامت ایمانی راستین داشتند و از آنچه خدا روزیِ آنان ساخته است در راه او انفاق می\u200cکردند، چه زیانی برایشان داشت؟ و خدا به حال و کار آنان داناست."
      },
      {
        "index": 40,
        "text": "چنین نمی\u200cکنند با این که خداوند هموزن ذره\u200cای به آنان ستم نمی\u200cکند و از پاداش آنان نمی\u200cکاهد. بلکه، اگر آن ذره، کاری پسندیده باشد خدا آن را دو چندان می\u200cکند و از نزد خود پاداشی بزرگ به آنان می\u200cدهد."
      },
      {
        "index": 41,
        "text": "پس چگونه است حالشان آن گاه که از هر امّتی گواهی بیاوریم تا بر اعمالشان گواهی دهد، و تو را ای پیامبر بر حقّانیت آن گواهان گواه بیاوریم؟"
      },
      {
        "index": 42,
        "text": "آن روز که چنین شود، کسانی که کفر ورزیده و پیامبر را نافرمانی کرده\u200cاند، آرزو می\u200cکنند که با خاک یکسان شده بودند. آن روز آنان نمی\u200cتوانند هیچ سخنی را از خدا پوشیده دارند."
      },
      {
        "index": 43,
        "text": "ای کسانی که ایمان آورده\u200cاید، در حال مستی برای نماز گزاردن به هیچ مسجدی نزدیک نشوید شما را از شرابخواری بازداشتیم تا بدانید که در نماز چه می\u200cگویید، و در حال جنابت نیز وارد مسجد نشوید تا غسل کنید، مگر این که بخواهید از آن جا عبور کنید. و اگر بیمارید یا در سفرید یا یکی از شما از قضای حاجت آمده است یا با زنان همبستر شده\u200cاید و برای وضو یا غسل آبی نیافتید، به سراغ زمینی که از حالت طبیعی خود خارج نشده است بروید و بخشی از صورت و دست هایتان را با آن مسح کنید، که خدا از شما درمی گذرد و شما را می\u200cآمرزد."
      },
      {
        "index": 44,
        "text": "آیا به کسانی که به آنان بهره\u200cای از کتاب آسمانی داده\u200cاند ننگریسته\u200cای که خریدار گمراهی اند و می\u200cخواهند شما نیز از راه راست گمراه شوید؟"
      },
      {
        "index": 45,
        "text": "آنان دشمنان شمایند، و خدا دشمنان شما را بهتر می\u200cشناسد، پس مبادا شما را با اظهار محبت و وعده یاری فریب دهند. کافی است که خدا سرپرست شما باشد و کافی است که خدا یاورتان باشد."
      },
      {
        "index": 46,
        "text": "دشمنان شما یهودیانند، آنان سخنان را از جایگاهش می\u200cگردانند و تحریف می\u200cکنند و می\u200cگویند: شنیدیم و نافرمانی کردیم، و در خطاب به پیامبر می\u200cگویند: بشنو که شنوایی داده نشوی! این سخن را از خطاب (راعنا) در حالی که زبانشان را به آن می\u200cپیچانند و در دین طعنه می\u200cزنند، اراده می\u200cکنند. و اگر می\u200cگفتند: شنیدیم و فرمانبرداری کردیم، و بشنو و به ما مهلت ده تا سخن خود را به روشنی بیان کنیم، برای آنان بهتر و استوارتر بود، ولی چنین انتظاری از آنان به دور است، زیرا خداوند آنان را به سزای کفرشان لعنت کرده است، ازاین رو جز اندکی از آنان ایمان نخواهند آورد."
      },
      {
        "index": 47,
        "text": "ای کسانی که کتاب آسمانی به شما داده شده است، به این قرآن که به سوی شما فرو فرستاده\u200cایم و تورات و انجیلی را که با شماست تأیید می\u200cکند، ایمان بیاورید، پیش از آن که چهره\u200cهایی را که باید روی به کمال آورد محو کنیم و در نتیجه آنها را به واپس (روی به تیره بختی) بازگردانیم، یا همان گونه که (اصحاب سبت) را از رحمت خود دور ساختیم، آنان را نیز از رحمت خود دور سازیم، و فرمان خدا انجام شدنی است."
      },
      {
        "index": 48,
        "text": "انکار قرآن شرک است و قطعاً خدا این گناه را که به او شرک ورزیده شود نمی\u200cآمرزد، و کمتر از آن را برای هر که بخواهد می\u200cآمرزد. و هر کس به خدا شرک ورزد، قطعاً دروغی بافته و گناهی بزرگ مرتکب شده است."
      },
      {
        "index": 49,
        "text": "آیا به کسانی که خود را پاک و رشدیافته می\u200cشمرند ننگریسته\u200cای؟ آنان حق ندارند زبان به مدح خویش بگشایند، بلکه خداست که هر که را بخواهد به پاکی می\u200cستاید و در ستایش آنان به اندازه رشته هسته خرمایی به آنان ستم نمی\u200cشود."
      },
      {
        "index": 50,
        "text": "بنگر که یهودیان چگونه بر خدا دروغ می\u200cبندند، و همین بس که این کارشان گناهی آشکار است."
      },
      {
        "index": 51,
        "text": "آیا به کسانی که بهره\u200cای از کتاب آسمانی یافته\u200cاند (یهودیان) ننگریسته\u200cای که به (جبت) و (طاغوت) ایمان می\u200cآورند و درباره کفرپیشگان مشرک می\u200cگویند: اینان از کسانی که [به محمّد] ایمان آورده\u200cاند راهیافته ترند؟"
      },
      {
        "index": 52,
        "text": "آنان کسانی اند که خدا از رحمت خود دورشان ساخته است، و هر که را خدا از رحمت خود دور سازد، هرگز برای او یاوری نخواهی یافت."
      },
      {
        "index": 53,
        "text": "مگر آنان حق دارند در هر امری داوری کنند با این که مشرکان را راهیافته\u200cتر از مؤمنان شمرده\u200cاند؟ یا مگر آنان از فرمانروایی بهره\u200cای دارند [تا پیامبری را به کسی بخشند یا از کسی بازدارند]؟ اگر بهره هم داشته باشند، از شدّت بخل، به اندازه آنچه پرنده با منقار خود برمی گیرد چیزی به مردم نمی\u200cدهند."
      },
      {
        "index": 54,
        "text": "یا به سبب مزیّتی که خدا از فضل خود به مردم داده است بر آنان حسد میورزند؟ حسادت برایشان سودی ندارد چرا که ما خود به خاندان ابراهیم (که پیامبر و اهل بیتش از آنانند) کتاب آسمانی و دانش دین دادیم و به آنان فرمانرواییِ بزرگ (پیامبری، مقام ولایت و هدایت) بخشیدیم."
      },
      {
        "index": 55,
        "text": "البته یهودیان همه یکسان نیستند، برخی از آنان به پیامبر ایمان آورده و برخی، نه تنها به او نگرویده، بلکه دیگران را نیز از گرایش به او بازداشته\u200cاند. آنان روانه دوزخ خواهند شد و دوزخ کافی است که سوزان و شعلهور باشد."
      },
      {
        "index": 56,
        "text": "کسانی که به آیات ما کفر ورزیده\u200cاند، به زودی آنان را به آتشی درآورده می\u200cسوزانیم. هرگاه پوستشان بریان شود، به جای آن پوست دیگری می\u200cنهیم تا عذاب را بچشند. به راستی که خدا شکست ناپذیر و حکیم است."
      },
      {
        "index": 57,
        "text": "و کسانی که ایمان آورده و کارهای شایسته کرده\u200cاند، به زودی آنان را به بوستان\u200cهایی پوشیده از درختان که زیر آنها جوی\u200cها روان است درمی آوریم. آنان برای همیشه در آن جا ماندگارند، و برایشان در آن جا همسرانی پیراسته خواهد بود، و آنان را به سایه\u200cای پایدار درمی آوریم."
      },
      {
        "index": 58,
        "text": "خدا به شما فرمان می\u200cدهد که امانت\u200cها را به صاحبان آنها رد کنید، و چون میان مردم داوری می\u200cکنید، به عدالت داوری کنید. آنچه خدا شما را به آن پند می\u200cدهد نیکوست. به راستی که خدا شنوا و بیناست."
      },
      {
        "index": 59,
        "text": "ای کسانی که ایمان آورده\u200cاید، خدا را اطاعت کنید و از پیامبر و کسانی که امر شما را در اختیار دارند و از خودتان هستند پیروی نمایید. پس اگر به خدا و روز قیامت ایمان دارید، چنانچه در امری از امور دین اختلاف کردید، آن را به خدا و پیامبر ارجاع دهید. این کار برای شما بهتر و فرجامش نیکوتر است."
      },
      {
        "index": 60,
        "text": "آیا به کسانی که بر این باورند که به آنچه به سوی تو فرو فرستاده شده و به آنچه پیش از تو نازل گردیده ایمان آورده\u200cاند، ننگریسته\u200cای که می\u200cخواهند داوری در مرافعات خود را نزد طاغوت ببرند، با این که فرمان یافته\u200cاند بدان کفر ورزند؟ و شیطان می\u200cخواهد آنان را به بیراهه\u200cای که با حق فاصله\u200cای دور و دراز دارد سوق دهد."
      },
      {
        "index": 61,
        "text": "و هنگامی که به آنان گفته می\u200cشود: به سوی آنچه (احکامی که) خدا فرو فرستاده و به سوی این پیامبر که بدانها حکم می\u200cکند بیایید، منافقان را می\u200cبینی که از تو سخت روی برمی تابند."
      },
      {
        "index": 62,
        "text": "پس چگونه خواهد بود حالشان آن گاه که بر اثر کاری که به دست خود کرده\u200cاند گزندی به آنان رسد، سپس نزد تو آیند و به خدا سوگند خورند که هدف ما از بُردنِ داوری نزد دیگران چیزی جز نیکی و سازش میان مشاجره کنندگان نبود؟"
      },
      {
        "index": 63,
        "text": "اینان کسانی اند که خدا آنچه را که در دل دارند می\u200cداند، پس از آنان درگذر و پندشان ده و با آنان سخنی بگوی که بر دل هایشان نشیند."
      },
      {
        "index": 64,
        "text": "ما هیچ پیامبری را نفرستادیم مگر برای این که به اذن خدا در همه امور از او پیروی شود، پس چگونه با بهانه\u200cهایی مانند برقراری سازش میان دو طرف دعوا، از پیامبر روی می\u200cگردانند؟ اگر آنان پس از آن که با این عمل بر خود ستم کردند نزد تو می\u200cآمدند و از خدا آمرزش می\u200cخواستند و پیامبر نیز برای آنان طلب آمرزش می\u200cکرد، قطعاً خدا را توبه پذیر و مهربان می\u200cیافتند."
      },
      {
        "index": 65,
        "text": "پس چنین نیست که اگر مردم رسالت تو را تصدیق کنند مؤمن باشند، به پروردگارت سوگند تا آنان تو را در آنچه میانشان مایه اختلاف است داور نسازند، آن گاه از داوری تو در خود احساس هیچ گونه دلتنگی نکنند و کاملاً تسلیم حکم تو نباشند، مؤمن نخواهند بود."
      },
      {
        "index": 66,
        "text": "و اگر بر آنان مقرّر می\u200cکردیم که یکدیگر را بکشید یا از خانه\u200cها و دیار خود بیرون روید، جز اندکی از آنان این کار را نمی\u200cکردند، و اگر آنان آنچه را بدان پند داده می\u200cشوند، انجام می\u200cدادند، قطعاً برای دنیا و آخرتشان بهتر بود و به ایمانشان ثبات بیشتری می\u200cبخشید."
      },
      {
        "index": 67,
        "text": "و در آن صورت ما از نزد خود پاداشی بزرگ به آنان می\u200cدادیم."
      },
      {
        "index": 68,
        "text": "و آنان را به راهی راست هدایت می\u200cکردیم."
      },
      {
        "index": 69,
        "text": "و کسانی که از خدا و پیامبر اطاعت کنند، با کسانی خواهند بود که خداوند آنان را از نعمت ولایت خویش برخوردار ساخته است. آنان پیامبران و راستی پیشگان و گواهان اعمال و شایستگان مقام ولایت الهی اند و نیکو رفیقانی خواهند بود."
      },
      {
        "index": 70,
        "text": "این است فزونبخشی کامل و آن از جانب خداست و علم خدا به مراتب ایمان مردم برای مشخص ساختن مقام بایسته آنان کافی است."
      },
      {
        "index": 71,
        "text": "ای کسانی که ایمان آورده\u200cاید، سلاح خود را برگیرید و همواره آماده کارزار باشید و آن گاه که شمار دشمنان اندک است گروه گروه، و چون فراوان است دسته جمعی به سویشان حرکت کنید."
      },
      {
        "index": 72,
        "text": "و قطعاً از میان شما مؤمنان کسی هست که در حرکت به سوی جهاد کُندی می\u200cکند، پس اگر در جهاد گزندی به شما رسد می\u200cگوید: خدا به من نعمت ارزانی داشت که با آنان در جهاد حاضر نبودم."
      },
      {
        "index": 73,
        "text": "و اگر از جانب خدا تفضّلی (غنیمت و پیروزی) به شما رسد، چنان که گویی میان شما و او هیچ گونه رابطه دوستی نبوده است، خواهد گفت: ای کاش من با آنان بودم و به کامیابی بزرگی دست می\u200cیافتم."
      },
      {
        "index": 74,
        "text": "پس کسانی که زندگی دنیا را با آخرت مبادله می\u200cکنند باید در راه خدا پیکار کنند، و هر کس در راه خدا پیکار کند و کشته شود یا پیروز گردد، دیری نگذرد که او را مزدی بزرگ ببخشیم."
      },
      {
        "index": 75,
        "text": "برای شما چه سودی دارد که در راه خدا و در راه مردان و زنان و کودکانی که ناتوان شمرده شده و مورد ستم کفرپیشگان قرار گرفته اند نمی\u200cجنگید؟ همانان که می\u200cگویند: پروردگارا، ما را از این شهری که مردمش ستمگرند بیرون بر، و از جانب خودت برای ما سرپرستی بگمار، و از نزد خویش برای ما یاوری مقرر دار."
      },
      {
        "index": 76,
        "text": "کسانی که ایمان آورده\u200cاند، در راه خدا پیکار می\u200cکنند و کسانی که کافر شده\u200cاند، در راه طاغوت می\u200cجنگند، پس با دوستان شیطان پیکار کنید که قطعاً نیرنگ شیطان سست است."
      },
      {
        "index": 77,
        "text": "آیا ندیدی کسانی را که به آنان گفته شد: اینک ـ به رغم آزار مشرکان ـ دست از جهاد بدارید و نماز را برپا دارید و زکات بدهید تا امکانات جنگ برای شما فراهم شود. امّا هنگامی که پیکار بر آنان واجب شد، برخلاف انتظار، گروهی از ایشان از مردم [= مشرکان] ترسیدند، مانند ترس از خدا یا ترسی بیشتر، و گفتند: پروردگارا، چرا پیکار را بر ما مقرر داشتی؟ چرا مرگ ما را تا زمان مقرر آن به تأخیر نینداختی که آن سرآمدی نزدیک است؟ ای پیامبر، به آنان بگو: بهره دنیا اندک است و سرای آخرت برای کسی که تقوا پیشه کرده است بهتر است و بر شما به اندازه رشته هسته خرمایی ستم نمی\u200cرود و از پاداشتان کاسته نمی\u200cشود، پس نباید از پیکار در راه خدا هراسی در دل داشته باشید."
      },
      {
        "index": 78,
        "text": "گمان نکنید که اگر در جهاد حضور نیافتید از مرگ در امان می\u200cمانید، هر کجا باشید شما را مرگ در می\u200cرسد، هر چند در دژهایی استوار و مرتفع به سر برید. و اگر خیری به آنان رسد می\u200cگویند: این از جانب خداست، و اگر شرّی به ایشان رسد می\u200cگویند: این از جانب توست. به آنان بگو: همه از نزد خداست. پس این مردم را چه شده که نزدیک است هیچ سخنی را درنیابند."
      },
      {
        "index": 79,
        "text": "هر خیری به تو رسد از جانب خداست و هر ناگواری به تو رسد از خود توست. ما تو را برای مردم به رسالت فرستادیم و به تو سِمتی دیگر ندادیم تا بتوانی خوشی یا ناگواری برایشان بیاوری، و همین بس که خدا بر این امر گواه باشد."
      },
      {
        "index": 80,
        "text": "هر کس از پیامبر فرمان برد از خدا فرمان برده است، و هر کس روی برتابد تو اندوهگین مباش، زیرا ما تو را به عنوان نگهبان بر آنان نفرستاده\u200cایم تا مسئول اعمالشان باشی و برای رویگردانی آنان مؤاخذه شوی. (۸۰"
      },
      {
        "index": 81,
        "text": "و چون مردم سست ایمان را به جهاد فراخوانی می\u200cگویند: ما از تو اطاعت می\u200cکنیم، ولی هنگامی که از نزد تو بیرون می\u200cروند، گروهی از آنان شبانگاه به چیزی جز آنچه گفته\u200cای و با تو وعده کرده اند می\u200cاندیشند و درباره آن چاره جویی می\u200cکنند. البته خدا آنچه را شبانه بر ضد تو می\u200cاندیشند ثبت می\u200cکند. پس، از آنان روی برتاب و بر خدا توکل کن که خدا برای کارسازی امور بسنده است."
      },
      {
        "index": 82,
        "text": "پس آیا در قرآن نمی\u200cاندیشند تا به هماهنگی آیات آن پی ببرند و دریابند که آن از جانب خدا نازل شده است؟ اگر قرآن از جانب غیر خدا بود، قطعاً در آن ناسازگاری و ناهماهنگی بسیاری می\u200cیافتند."
      },
      {
        "index": 83,
        "text": "و چون از سوی دشمنان خبری که حاکی از امنیت یا ترس است به آنان برسد، آن را در میان مؤمنان پخش می\u200cکنند و باعث سستی آنان در برابر دشمن می\u200cشوند، و اگر آن را به پیامبر یا صاحبان فرمان خود بازمی گرداندند، کسانی از آنان که حقیقت ماجرا را با بررسی و تحقیق کشف می\u200cکنند، درستی یا نادرستی آن را تشخیص می\u200cدادند. و اگر فضل و رحمت خدا شامل حال شما نبود، قطعاً همه تان ـ جز شماری اندک ـ از شیطان پیروی می\u200cکردید و از همراهی با پیامبر در جهاد با مشرکان سر باز می\u200cزدید."
      },
      {
        "index": 84,
        "text": "پس تو خود ـ ای پیامبر ـ در راه خدا پیکار کن، هر چند مردم در جهاد سستی کنند، و بدان که جز به کار خود مکلّف نیستی، و مؤمنان را به پیکار برانگیز، باشد که خداوند گزند کافران را از مؤمنان بازدارد، و خداست که عذابش سخت\u200cتر و کیفرش شدیدتر است."
      },
      {
        "index": 85,
        "text": "هر کس در کار خیری وساطت کند، از فرجام نیک آن بهره\u200cای خواهد داشت، و هر کس در کار شرّی میانجیگری کند، از فرجام سوء آن نصیبی خواهد برد، و خدا بر انجام هر کاری تواناست و آن را برپا می\u200cدارد."
      },
      {
        "index": 86,
        "text": "و چون به شما سلام شود، با سلامی نیکوتر سلام را پاسخ دهید، یا مانند همان را بازگردانید که خداوند حسابگر هر چیزی است."
      },
      {
        "index": 87,
        "text": "به فرمان\u200cهای الهی پای بند باشید، زیرا قطعاً خداوند که معبودی شایسته پرستش جز او نیست، شما را در روز قیامت که هیچ تردیدی در آن وجود ندارد گرد می\u200cآورد تا به شما در برابر اعمالتان سزا دهد، و چه کسی از خدا راستگوتر است؟"
      },
      {
        "index": 88,
        "text": "اکنون که می\u200cدانید هر کسی در کار ناپسندی وساطت کند، از فرجام بد آن بهره\u200cای خواهد داشت، چرا درباره آن منافقان دو گروه شده\u200cاید، گروهی خواهان پیکار با آنانید و گروهی از آنان حمایت می\u200cکنید به این امید که شاید هدایتشان کنید؟ در حالی که خداوند آنان را به کیفر اعمال ناپسندشان به گمراهی بازگردانده است. آیا می\u200cخواهید کسانی را که خدا گمراهشان کرده است هدایت کنید؟ و هر که را خدا گمراه کند هرگز راهی برای هدایت او نمی\u200cیابی."
      },
      {
        "index": 89,
        "text": "آنان دوست دارند همان گونه که خود کافر شده\u200cاند شما نیز کافر شوید و همه باهم یکسان باشید. پس مبادا از میان آنان پیش از آن که در راه خدا هجرت کنند دوستانی برگیرید. شما آنان را به هجرت فراخوانید، اگر روی برتافتند هر کجا آنان را یافتید بگیریدشان و بکشیدشان، و از آنها کسی را دوست و یاور خویش مگیرید."
      },
      {
        "index": 90,
        "text": "مگر آن کسانی که به گروهی می\u200cپیوندند که میان شما و آنان پیمان عدم تعرض است و یا آن کسانی که نزد شما می\u200cآیند که نه خوش داشته\u200cاند که همگام قوم خود باشند و با شما بجنگند و نه خوش دارند که همراه شما باشند و با قوم خود پیکار کنند، اگر خدا می\u200cخواست آنان را بر شما مسلّط می\u200cساخت و آنها با شما به جنگ برمی خاستند [پس مبادا ناتوانی آنها شما را به جنگ با آنان ترغیب کند]. اینک اگر از شما کناره گیری کردند و با شما نجنگیدند و صلح و آشتی با شما را مطرح کردند، با آنان درگیر نشوید، که خدا برای شما هیچ راهی بر ضدّ آنان قرار نداده است."
      },
      {
        "index": 91,
        "text": "به زودی گروهی دیگر را خواهید یافت که می\u200cخواهند از سوی شما و از سوی قوم خویش در امان باشند، به گونه\u200cای که نه با شما باشند و نه بر ضد شما. هر چند به قول و قرار آنان اطمینانی نیست، چون هرگاه بر ضدّ شما به سوی فتنه و آشوبی بازگردانده شدند، به آن روی آوردند، [ولی پیشنهادشان را بپذیرید]، پس اگر از تعرض به شما کناره گیری نکردند و به شما پیشنهاد صلح ندادند و از شما دست برنداشتند، هر کجا آنان را یافتید بگیریدشان و بکشیدشان. اینانند که برای شما حجتی روشن بر ضدشان قرار داده\u200cایم."
      },
      {
        "index": 92,
        "text": "هیچ مؤمنی نشاید که مؤمنی را جز به اشتباه بکشد، و هر کس مؤمنی را به اشتباه بکشد باید برده با ایمانی را آزاد کند و خونبهایی نیز به کسان مقتول بپردازد، مگر این که آنان خونبها را به عنوان تصدق به قاتل ببخشند. و اگر مقتول از گروهی است که دشمن شمایند و با شما سر جنگ دارند ولی او مؤمن بوده است، قاتل باید برده مؤمنی را آزاد کند و خونبها برعهده او نیست، و اگر مقتولِ مؤمن از مردم کفرپیشه\u200cای است که میان شما و آنان پیمانی هست که به مقتضای آن پیمان کافر حَربی به شمار نمی\u200cآیند، قاتل باید خونبهایی به کسان وی بپردازد و برده مؤمنی را نیز آزاد کند. و هر کس از آزاد کردن برده ناتوان است باید دو ماه پیاپی روزه بگیرد. این حکم، بازگشت رحمتی از جانب خدا بر ناتوانان است. و خدا به شما داناست و احکامی را که مقرر می\u200cکند از روی حکمت است."
      },
      {
        "index": 93,
        "text": "و هر کس مؤمنی را از روی عمد بکشد سزای او دوزخ است که برای همیشه در آن خواهد ماند، و خداوند بر او خشم می\u200cگیرد و از رحمت خود دورش می\u200cکند و برای او عذابی بزرگ آماده کرده است."
      },
      {
        "index": 94,
        "text": "ای کسانی که ایمان آورده\u200cاید، هنگامی که در راه خدا برای جهاد سفر می\u200cکنید و با افرادی رو به رو می\u200cشوید، خوب بررسی کنید تا مؤمنان را از کافران بازشناسید، تا مبادا مؤمنی را به تصور آن که کافر است بکشید، و به کسی که به رسم مسلمانان به شما سلام می\u200cکند نگویید مؤمن نیستی و او را بدون تحقیق به قتل برسانید که با این کار خواهان متاع ناپایدار زندگی دنیا به شمار می\u200cآیید. بدانید که غنیمت\u200cهای بسیاری نزد خداست، آنها را طلب کنید. شما نیز پیش از آن که ایمان بیاورید چنین بودید که همواره در پی دستیابی به متاع دنیا بودید، ولی خداوند نعمتی گران به شما عطا کرد و این خصلت را از شما زدود. بنابراین خوب بررسی کنید تا هر کسی را به گمان کفر نکشید، قطعاً خدا به آنچه می\u200cکنید آگاه است."
      },
      {
        "index": 95,
        "text": "مؤمنانِ وانشسته از جهاد که آسیب مند نیستند، با آنان که با مال و جان خود در راه خدا پیکار می\u200cکنند یکسان نیستند، زیرا خداوند کسانی را که با مال و جان خود جهاد می\u200cکنند در مقام و منزلت بر وانشستگان برتری داده، و خدا همه مؤمنان ـ چه مجاهدان و چه آسیب مندان و چه وانشستگان با ایمانی که حضورشان در جهاد ضرورت ندارد ـ را به فرجامی نیکو مژده داده است، و خدا مجاهدان را بر وانشستگان برتری بخشیده و برای آنان پاداشی بزرگ مقرر داشته است."
      },
      {
        "index": 96,
        "text": "آن پاداش درجاتی از جانب او و آمرزش و رحمتی بزرگ است، و خداوند آمرزنده و مهربان است."
      },
      {
        "index": 97,
        "text": "کسانی که با پشت سر افکندن معارف الهی و احکام دین بر خود ستم کرده\u200cاند، هنگامی که فرشتگان جانشان را می\u200cگیرند به آنان می\u200cگویند: در چه حال بودید؟ چرا به دین الهی پای بند نبودید؟ می\u200cگویند: ما در این سرزمین تحت سیطره کفر و شرک ناتوان شمرده شده بودیم. فرشتگان می\u200cگویند: مگر زمین خدا گسترده نبود که در آن هجرت کنید و به سرزمینی بروید که بتوانید دین خود را نگه دارید؟ ازاین رو آنان جایگاهشان دوزخ است و آن بدبازگشتگاهی است."
      },
      {
        "index": 98,
        "text": "مگر آن مردان و زنان و کودکانِ زبون شمرده شده\u200cای که نمی\u200cتوانند برای رهایی خود چاره\u200cای بیندیشند و راهی برای خروج از تحت سیطره کافران نمی\u200cیابند."
      },
      {
        "index": 99,
        "text": "اینانند که امید است خدا از آنها درگذرد، چرا که خداوند بخشاینده و آمرزنده است."
      },
      {
        "index": 100,
        "text": "هر کس برای رهایی از سیطره کافران و مشرکان در راه خدا هجرت کند، در زمین مکان\u200cهای بسیار و گشایش و فراخی خواهد یافت، و هر کس از خانه خود بیرون رود در حالی که به سوی خدا و رسول او رهسپار می\u200cشود، سپس مرگ او را دریابد، پاداشش برعهده خدا لازم شده است، و خدا آمرزنده و مهربان است."
      },
      {
        "index": 101,
        "text": "و هنگامی که سفر کردید، اگر بیم آن دارید که کافران بر شما بتازند و شما را بیازارند، بر شما گناهی نیست که از رکعات نماز بکاهید، به یقین کافران برای شما دشمنی آشکارند."
      },
      {
        "index": 102,
        "text": "و اگر آنان از یورش دشمن در امان نبودند و خواستند نماز بگزارند، چنانچه تو ای پیامبر، در میانشان بودی و برای آنان نماز برپا کردی، باید گروهی از ایشان با تو به نماز بایستند و سلاح\u200cهای خود را نیز برگیرند و هنگامی که سجده کردند و نماز را به پایان بردند باید پشت سر شما قرار گیرند و به نگهبانی بپردازند و گروه دیگری که نماز نخوانده\u200cاند بیایند و با تو نماز بگزارند، و باید جانب احتیاط را نگه دارند و سلاح\u200cهای خود را برگیرند. کافران آرزو می\u200cکنند که شما از سلاح\u200cها و ساز و برگ خود غافل شوید تا یکباره بر شما بتازند. و اگر از باران در زحمتید، یا بیمارید، بر شما گناهی نیست که سلاح\u200cهای خود را بر زمین نهید، ولی جانب احتیاط را نگه دارید. به یقین خدا برای کافران عذابی خوارکننده آماده کرده است."
      },
      {
        "index": 103,
        "text": "و هنگامی که نماز را به جای آوردید، خدا را در هر حال، ایستاده و نشسته و بر پهلوی خویش آرمیده، یاد کنید، و چون به وطن بازگشتید و از هجوم دشمن در امان شدید نماز را به صورت کامل به پا دارید، زیرا نماز بر مؤمنان واجبی همیشگی و تبدیل ناپذیر است."
      },
      {
        "index": 104,
        "text": "و در دستیابی به گروه مشرکان سستی مکنید. اگر شما از جراحات و تلفات خود در جنگ درد می\u200cبرید، آنان نیز مانند شما از زخم\u200cها و کشته\u200cهای خود درد می\u200cبرند، ولی با این حال با یکدیگر یکسان نیستید، زیرا شما چیزهایی از خدا امید دارید که آنها امید ندارند، و خدا به مصلحت بندگان داناست و فرمان هایش استوار و حکیمانه است."
      },
      {
        "index": 105,
        "text": "ما این کتاب را که سراسر حق است به سوی تو فرو فرستادیم، تا براساس آنچه خدا آن را به تو نمایانده است، میان مردم داوری کنی، و نباید مدافع خیانتکاران باشی."
      },
      {
        "index": 106,
        "text": "و از خدای بخواه که تو را از پیروی هوای نفس و دفاع از خیانتکاران مصون دارد، چرا که خداوند مصون دارنده و مهربان است."
      },
      {
        "index": 107,
        "text": "و از کسانی که با ارتکاب گناهان به خود خیانت می\u200cکنند دفاع مکن، که خداوند کسی را که خیانتکار و گناه پیشه است دوست نمی\u200cدارد."
      },
      {
        "index": 108,
        "text": "آنان از مردم شرم می\u200cکنند و خیانت\u200cهای خود را پنهان می\u200cدارند ولی از خدا شرم نمی\u200cکنند و در حضور او مرتکب گناه می\u200cشوند، در صورتی که خدا ـ هنگامی که آنان شبانه درباره سخنی که او نمی\u200cپسندد می\u200cاندیشند و برای تحقق آن چاره جویی می\u200cکنند ـ با ایشان است. و خدا نه تنها از این کارشان آگاه است، بلکه به هر کاری که می\u200cکنند احاطه دارد."
      },
      {
        "index": 109,
        "text": "هان، شمایید کسانی که در زندگی دنیا از آنان دفاع کردید. اگر هم این دفاع شما برای آنان سودمند باشد کیست که روز قیامت در برابر خدا از آنان حمایت کند؟ یا کیست که در آن روز کارهایشان را سامان دهد؟"
      },
      {
        "index": 110,
        "text": "پس به سود خیانتکاران است که به درگاه خدا توبه برند، زیرا هر کس به دیگری بدی کند یا با ارتکاب گناه بر خود ستم روا دارد سپس از خدا آمرزش بخواهد، خدا را آمرزنده و مهربان خواهد یافت."
      },
      {
        "index": 111,
        "text": "و هر کس گناهی کند، آن را تنها بر ضد خود انجام می\u200cدهد، و خدا کسی را که مرتکب گناه شده است می\u200cشناسد و دیگری را به جای او مؤاخذه نمی\u200cکند، زیرا او دانا و حکیم است."
      },
      {
        "index": 112,
        "text": "و هر کس دچار لغزش گردد یا گناهی مرتکب شود، سپس آن را به گردن بی گناهی بیفکند، کیفر تهمت و گناه آشکاری را به دوش کشیده است."
      },
      {
        "index": 113,
        "text": "و اگر فضل و رحمت خدا شامل حال تو نبود، گروهی از آنان تصمیم داشتند تو را گمراه سازند و به دفاع از خیانتکاران وادارت کنند و حال آن که جز خویشتن را به گمراهی نمی\u200cافکنند و هیچ زیانی به تو نمی\u200cرسانند، زیرا خداوند کتاب و حکمت را بر تو فرو فرستاده و حقایقی را به تو آموخته است که خود نمی\u200cتوانستی آنها را فراگیری، و فضل خدا همواره بر تو بزرگ بوده است."
      },
      {
        "index": 114,
        "text": "در بسیاری از رازگویی\u200cهای آنان خیری نیست، مگر این که کسی در رازگویی خود به دادن صدقه یا انجام کاری نیک یا اصلاح میان مردم فرمان دهد. و هر کس برای دستیابی به خشنودی خدا چنین کند به زودی پاداشی بزرگ به او خواهیم داد."
      },
      {
        "index": 115,
        "text": "و هر کس، پس از آن که مسیر هدایت برای او آشکار شد با پیامبر به مخالفت برخیزد و راهی جز راه مؤمنان در پیش گیرد، در دنیا او را به سوی همان مسیری که برگزیده است سوق می\u200cدهیم و در آن راه به او یاری می\u200cرسانیم و در آخرت او را به آتش دوزخ می\u200cسوزانیم، و آن بدبازگشتگاهی است."
      },
      {
        "index": 116,
        "text": "مخالفت با پیامبر در ردیف شرک به خداست، و قطعاً خداوند این گناه را که به او شرک ورزیده شود نمی\u200cآمرزد، و کمتر از آن را برای هر که بخواهد می\u200cآمرزد. و هر کس به خدا شرک ورزد، به یقین در بیراهه\u200cای خواهد افتاد که با حق فاصله\u200cای دور و دراز دارد."
      },
      {
        "index": 117,
        "text": "آنان به جای خدا جز موجوداتی تأثیرپذیر را که درخور پرستش نیستند، نمی\u200cپرستند، و جز شیطان را که خیری در او نیست، نمی\u200cپرستند."
      },
      {
        "index": 118,
        "text": "خدا او را از رحمت خود دور ساخته است. و شیطان به خداوند گفت: من از بندگانت بهره\u200cای معین خواهم گرفت."
      },
      {
        "index": 119,
        "text": "و قطعاً آنان را با ترغیب به پرستش معبودانی ساختگی به گمراهی می\u200cافکنم، و با آرزومند ساختن آنان به سرگرمی\u200cها فریبشان می\u200cدهم و آنان را وا می\u200cدارم تا گوش دام\u200cها را بشکافند (دام\u200cهایی را که حلال کرده\u200cای حرام بشمارند) و به آنان فرمان می\u200cدهم تا آفرینش خدا را دگرگون سازند و از مسیر فطرت خارج گردند. و هر کس به جای خدا شیطان را کارساز خویش گیرد، قطعاً زیانی آشکار کرده است."
      },
      {
        "index": 120,
        "text": "شیطان به آنان وعده\u200cهای دروغ می\u200cدهد و آرزوهای پوچ در دلشان می\u200cافکند و شیطان چیزی جز فریب به آنان وعده نمی\u200cدهد."
      },
      {
        "index": 121,
        "text": "آنان جایگاهشان دوزخ است و گریزگاهی از آن برای خود نخواهند یافت."
      },
      {
        "index": 122,
        "text": "و بزودی کسانی را که ایمان آورده و کارهای شایسته کرده\u200cاند به بوستان\u200cهایی آکنده از درختان که در زیر آنها نهرها روان است درمی آوریم. در آن جا برای همیشه ماندگارند. خدا آن را وعده داده است، وعده\u200cای راست و درست. و کیست که از خدا راست گفتارتر باشد؟"
      },
      {
        "index": 123,
        "text": "حمایت خدا و پیامبر نه براساس آرزوها و پندارهای شما مسلمانان است و نه براساس آرزوها و پندارهای اهل کتاب. هر کس بدی کند، در دنیا و آخرت به سزای آن، کیفر خواهد دید، و جز خدا کارساز و یاوری برای خود نخواهد یافت."
      },
      {
        "index": 124,
        "text": "و هر کس کارهایی شایسته انجام دهد و با ایمان باشد ـ مرد باشد یا زن ـ به بهشت درمی آید و به اندازه چیزی که پرنده به منقار برمی گیرد، به آنان ستم نمی\u200cشود."
      },
      {
        "index": 125,
        "text": "و دین چه کسی نیکوتر از دین کسی است که خود را با تمام وجود تسلیم خدا کرده و نیکوکردار است و از آیین ابراهیم که حقگرا و دور از انحراف بود، پیروی نموده است؟ و خدا ابراهیم را چون با تمام وجود تسلیم خدا و نیکوکار و حق گرا بود دوست خویش گرفت."
      },
      {
        "index": 126,
        "text": "با این که آنچه در آسمان\u200cها و آنچه در زمین است، از آنِ خداست، و خدا بر همه چیز احاطه دارد."
      },
      {
        "index": 127,
        "text": "ای پیامبر، از تو درباره زنان فتوا می\u200cخواهند، بگو: خداست که درباره آنان به شما فتوا می\u200cدهد، چنان که پیش\u200cتر نیز احکامی را درباره آنان بیان کرد، و نیز خداست که در این کتاب پیرامون آنچه درباره زنان یتیم بر شما تلاوت می\u200cشود، به شما فتوا می\u200cدهد، زنان یتیمی که حقوق مقررشان را از آنان دریغ می\u200cدارید و از این که با آنها ازدواج کنید، دوری می\u200cکنید. و نیز خداست که در این کتاب درباره کودکانِ ناتوان شمرده شده\u200cای که حقوقشان را از میراث نمی\u200cدهید به شما فتوا می\u200cدهد [و شما را از پایمال کردن حقشان برحذر می\u200cدارد.] و همچنین خداست که درباره یتیمان به شما فتوا می\u200cدهد که با آنان به عدل و داد رفتار کنید. و هر کار نیکی انجام دهید خدا آن را می\u200cداند."
      },
      {
        "index": 128,
        "text": "و اگر زنی از ناسازگاری یا رویگردانی شوهرش بیم داشته باشد، بر آن دو گناهی نیست که او با گذشت از بخشی از حقوقش میان خودشان صلح و سازش برقرار کنند و سازش بهتر [از جدایی] است. ولی آزمند بودن مردم به حقوق خود خصلتی است که همواره در برابر آنان حضور دارد و آنان را به دفاع از حق خود وامی دارد. پس اگر شما مردان احسان کنید و راه تقوا در پیش گیرید و همسرانتان را به گذشت از حقوق خویش وادار نسازید [سزاوارتر است] که خدا به آنچه می\u200cکنید آگاه است."
      },
      {
        "index": 129,
        "text": "شما هرگز نمی\u200cتوانید میان زنان عدالت را به طور کامل اجرا کنید، هر چند بر آن کوشا و حریص باشید. پس نباید همه میل خود را به یکی از آنان معطوف دارید و دیگری را بلاتکلیف ـ که نه چون شوهرداران است و نه بی شوهران که بتواند همسری گیرد ـ به خود وانهید. و اگر میان خود صلح و سازش برقرار کنید و تقوا پیشه سازید، خداوند آمرزش و رحمتش را بر شما می\u200cگستراند که خدا آمرزنده و مهربان است."
      },
      {
        "index": 130,
        "text": "و اگر زن و شوهر به طلاق از یکدیگر جدا شدند، بیمی از درماندگی به خود راه ندهند، زیرا خداوند آن دو را به گشایش خویش بی نیاز خواهد ساخت، که خدا بخششی بی پایان دارد و کارهایش همه از روی حکمت است،"
      },
      {
        "index": 131,
        "text": "زیرا آنچه در آسمان\u200cها و آنچه در زمین است از آنِ خداست. ما به کسانی که پیش از شما به آنان کتاب آسمانی داده شده و به شما سفارش کردیم که از خدا پروا کنید و در همسرداری حقوق یکدیگر را رعایت نمایید. و اگر با کفرورزی به ترک تقوا کشیده شدند، خدا به شما و تقوایتان نیازی ندارد، چرا که آنچه در آسمان\u200cها و آنچه در زمین است از آنِ اوست و خدا بی نیاز و ستوده است."
      },
      {
        "index": 132,
        "text": "و از آنِ خداست آنچه در آسمان\u200cها و آنچه در زمین است و خدا برای اداره امور بندگان بس است."
      },
      {
        "index": 133,
        "text": "ای مردم، اگر خدا بخواهد، شما را وامی نهد و مردمی دیگر می\u200cآورد که فرمان او را اطاعت کنند، و خدا بر این کار تواناست."
      },
      {
        "index": 134,
        "text": "هر کس پاداش (نیکبختی) دنیا را می\u200cخواهد باید به دین خدا گرایش یابد، زیرا پاداش دنیا و آخرت نزد خداست، و خدا شنوا و بیناست."
      },
      {
        "index": 135,
        "text": "ای کسانی که ایمان آورده\u200cاید، به عدالت رفتار کنید و در پاسداری از آن سخت بکوشید، و برای خدا گواهی دهید هرچند گواهی شما به زیان خودتان یا پدر و مادر و خویشاوندان نزدیکتان باشد. اگر آن کسی که در حق او شهادت می\u200cدهید توانگر یا تهیدست باشد، توانگری و تهیدستی او شما را از شهادت به حق باز ندارد که خدا به رعایت حال آنان از شما سزاوارتر است، پس از هوای خویش پیروی نکنید که مبادا از حق منحرف شوید. و اگر زبان خود را به گواهی ناحق بپیچانید یا از گواهی دادن روی برتابید، بدانید که خدا به آنچه می\u200cکنید آگاه است و کیفرش در انتظار شماست."
      },
      {
        "index": 136,
        "text": "ای کسانی که ایمان آورده\u200cاید، شما باید همه حقایق دین را تصدیق کنید پس به خدا و رسول او و کتابی که بر پیامبرش فروفرستاده و آن کتاب آسمانی که پیش\u200cتر نازل کرده است ایمان بیاورید. و هر کس به خدا و فرشتگان او و کتاب\u200cهایی که فروفرستاده است و به پیامبرانش و روز آخرت کافر شود در بیراهه\u200cای که با حق فاصله\u200cای دور و دراز دارد گمراه گشته است."
      },
      {
        "index": 137,
        "text": "کسانی که نزد مؤمنان حقایق دین را تصدیق کردند، سپس در معاشرت با کافران به همه یا برخی از آنها کافر شدند، بعد از آن با حضور نزد مؤمنان آنها را تصدیق کردند و باز هم در ملاقات با کافران به آنها کافر شدند، سپس بر کفر خویش افزودند، خدا آنان را نخواهد آمرزید و به راهی [که ایمان را بجویند] هدایتشان نخواهد کرد."
      },
      {
        "index": 138,
        "text": "آنان منافقند، و منافقان را نوید ده که برایشان عذابی دردناک خواهد بود."
      },
      {
        "index": 139,
        "text": "منافقان کسانی اند که به جای مؤمنان، کافران را دوست و یاور خویش می\u200cگیرند. آیا عزّت را نزد آنان می\u200cجویند؟ با این که عزت به تمامی از آنِ خداست."
      },
      {
        "index": 140,
        "text": "در حالی چنین می\u200cکنید که خداوند در این کتاب بر شما نازل کرده است که وقتی می\u200cشنوید آیات خدا انکار می\u200cگردد و به استهزا گرفته می\u200cشود، با منکران و استهزاکنندگان منشینید تا این که وارد سخن دیگری غیر از آن شوند، چرا که شما در این صورت مانند آنان خواهید بود. قطعاً خداوند منافقان و کافران را یکسره در دوزخ گرد می\u200cآورد."
      },
      {
        "index": 141,
        "text": "منافقان کسانی اند که در انتظار فرجام کار شما به سر می\u200cبرند، پس اگر از جانب خدا پیروزی و گشایشی برای شما حاصل شود می\u200cگویند: آیا ما با شما نبودیم؟ پس ما نیز در بهره\u200cها و غنایم سهمی داریم. و اگر برای کافران نصیبی از پیروزی باشد، به آنان می\u200cگویند: آیا ما بر شما چیره نشدیم و شما را از پیوستن به مؤمنان بازنداشتیم؟ پس خداوند روز قیامت میان شما داوری می\u200cکند، و آن روز هرگز به سود کافران راهی بر ضد مؤمنان قرار نخواهد داد."
      },
      {
        "index": 142,
        "text": "منافقان می\u200cخواهند به خدا نیرنگ زنند، در حالی که خدا با مهلتی که به آنان می\u200cدهد، به ایشان نیرنگ می\u200cزند، و چون به نماز بایستند با سستی می\u200cایستند، به مردم خودنمایی می\u200cکنند و خدا را جز اندکی یاد نمی\u200cکنند."
      },
      {
        "index": 143,
        "text": "آنان به قهر الهی میان ایمان و کفر سرگردان گشته\u200cاند، نه با مؤمنانند و نه با کافران. خدا آنان را به سزای کردارشان گمراه ساخته است، و هر که را خدا گمراه کند، هرگز راهی برای هدایت او نخواهی یافت."
      },
      {
        "index": 144,
        "text": "ای کسانی که ایمان آورده\u200cاید، کافران را به جای مؤمنان دوست و یاور خود مگیرید. آیا می\u200cخواهید برای خدا بر ضد خود حجّتی آشکار پدید آورید؟"
      },
      {
        "index": 145,
        "text": "قطعاً منافقان در فروترین طبقه از آتش دوزخ خواهند بود، و هرگز برای آنان یاوری نجات بخش نخواهی یافت."
      },
      {
        "index": 146,
        "text": "مگر کسانی از آنان که توبه کنند و راه صلاح در پیش گیرند و با پیروی از قرآن و سنّت پیامبر به خدا تمسّک جویند و دین خود را برای خدا خالص کنند و از هرگونه شرکی بپرهیزند، که اینان با مؤمنان خواهند بود، و به زودی خداوند پاداشی بزرگ به مؤمنان عطا خواهد کرد."
      },
      {
        "index": 147,
        "text": "اگر خدا را بر نعمت هایش سپاس بگزارید و به او ایمان بیاورید او را با عذاب شما چه کار؟ خدا سپاسگزار شاکران و به شایستگان سپاس آگاه است."
      },
      {
        "index": 148,
        "text": "خداوند دوست ندارد که آشکارا از کسی بدگویی شود، ولی کسی که به او ستم شده است گناهی بر او نیست که آشکارا از ستم کننده به بدی یاد کند. و خدا همه سخنان را می\u200cشنود و از آنها آگاه است."
      },
      {
        "index": 149,
        "text": "اگر کار نیکی را آشکارا یا به طور پنهانی انجام دهید یا از بدی ای که به شما شده است درگذرید، به اخلاق الهی آراسته گشته\u200cاید، زیرا خدا درگذرنده است با این که بر کیفر گناهکاران تواناست."
      },
      {
        "index": 150,
        "text": "یهودیان و مسیحیان که به خدا و پیامبرانش کفر میورزند و می\u200cخواهند میان خدا و پیامبرانش جدایی بیفکنند، زیرا می\u200cگویند به برخی از پیامبران ایمان داریم و برخی دیگر را انکار می\u200cکنیم، و می\u200cخواهند میان ایمان به خدا و همه پیامبران و کفر به خدا و پیامبران راهی برگزینند (به خدا و برخی از پیامبران ایمان داشته باشند)،"
      },
      {
        "index": 151,
        "text": "آنان به راستی کافرند، و ما برای کافران عذابی خوارکننده آماده کرده\u200cایم."
      },
      {
        "index": 152,
        "text": "و کسانی که به خدا و پیامبرانش ایمان آورده و میان هیچ یک از پیامبران به کفر و ایمان جدایی نیفکنده\u200cاند، به زودی خدا پاداششان را به آنان خواهد داد، و خدا آمرزنده و مهربان است."
      },
      {
        "index": 153,
        "text": "اهل کتاب (یهودیان و مسیحیان) با وجود قرآن که هیچ گونه تردیدی در آسمانی بودن آن نیست، از تو می\u200cخواهند که برای آنان از آسمان کتابی یکجا فرود آوری. این درخواستِ جاهلانه و برخاسته از لجاجت از آنها بعید نیست، چرا که بزرگ\u200cتر از این را از موسی درخواست کردند و گفتند: خدا را آشکارا به ما بنمای تا او را با چشمان خود بنگریم. پس به سزای ستمشان (درخواست نادرستشان) صاعقه آنان را فرو گرفت. گذشته از این، پس از آن که دلایلی روشن بر نادرستی بت پرستی در اختیارشان قرار گرفته بود آن گوساله را به خدایی گرفتند و ما از این هم درگذشتیم، و به موسی تسلطی آشکار بر گوساله پرستان و بر سامری که آن گوساله را ساخته بود عطا کردیم."
      },
      {
        "index": 154,
        "text": "و برای این که از آنان پیمان بگیریم کوه طور را بالای سرشان برافراشتیم، و نیز به آنان گفتیم: سجده کنان [=با فروتنی] به آن دروازه درآیید، و گفتیم: در روز شنبه به مقررات آن روز تجاوز نکنید، و از آنان بر انجام این فرمان\u200cها پیمانی استوار گرفتیم."
      },
      {
        "index": 155,
        "text": "پس به سبب این که پیمانشان را شکستند و به آیات خدا کافر شدند و پیامبران را به ناحق کشتند و گفتند: دل\u200cهای ما از دریافت پیام محمد در پرده است ـ چنین نیست، بلکه خدا به سزای کفرشان بر دل\u200cهای آنان مهر نهاده است، ازاین رو جز اندکی از آنان ایمان نمی\u200cآورند ـ"
      },
      {
        "index": 156,
        "text": "و نیز به سبب کفرشان و آن تهمت بزرگی که به مریم زدند،"
      },
      {
        "index": 157,
        "text": "و این که گفتند: ما مسیح، عیسی پسر مریم، پیامبر خدا را کشتیم، در حالی که او را نکشتند و او را به صلیب نکشیدند، بلکه امر بر آنان مشتبه شد و دیگری را به جای او کشتند و قطعاً کسانی که درباره چگونگی قتل او اختلاف کرده\u200cاند که آیا به صلیب کشیده شد یا به گونه\u200cای دیگر کشته شد درباره اصل کشته شدن او تردید دارند و از فرجام وی آگاهی ندارند و فقط حدس و گمان را دنبال می\u200cکنند و مسلماً او را به هیچ طرزی نکشتند،"
      },
      {
        "index": 158,
        "text": "بلکه خدا او را به سوی خود بالا برد، و خدا شکست ناپذیر و حکیم است."
      },
      {
        "index": 159,
        "text": "و هیچ کس از اهل کتاب نیست مگر این که به عیسی پیش از آن که او بمیرد ایمان می\u200cآورد و او روز قیامت بر آنان گواهی می\u200cدهد."
      },
      {
        "index": 160,
        "text": "آری، در اثر ستمی که از یهودیان برخاست و مکرر از راه خدا روی برتافتند، چیزهای پاکیزه\u200cای که برایشان حلال شده بود بر آنان حرام کردیم،"
      },
      {
        "index": 161,
        "text": "و نیز به سبب این که ربا می\u200cگرفتند با این که از آن نهی شده بودند، و این که اموال مردم را به ناروا تصرف و تصاحب می\u200cکردند. و برای کافرانشان عذابی دردناک آماده ساخته\u200cایم که در سرای آخرت به آن خواهند رسید."
      },
      {
        "index": 162,
        "text": "ولی کسانی از آنان که در آگاهی از معارف الهی پایدارند و نیز مؤمنان راستینشان، به کتابی که بر تو نازل شده و به کتاب\u200cهای آسمانی که پیش از تو نازل شده است ایمان می\u200cآورند، و همچنین برپاکنندگان نماز که سزاوار ستایشند و پرداخت کنندگان زکات، و کسانی که به خدا و روز واپسین ایمان دارند، اینانند که به زودی پاداشی بزرگ عطایشان خواهیم کرد."
      },
      {
        "index": 163,
        "text": "آری، آنان به قرآن ایمان می\u200cآورند، زیرا ما آن را به تو وحی کرده\u200cایم، همان گونه که به نوح و پیامبران بعد از او وحی کردیم و همان گونه که به ابراهیم، اسماعیل، اسحاق، یعقوب، اسباط (پیامبرانی از نسل یعقوب)، عیسی، ایوب، یونس، هارون و سلیمان وحی فرستادیم و به داود کتاب آسمانی دادیم."
      },
      {
        "index": 164,
        "text": "و پیامبرانی که سرگذشتشان را پیش\u200cتر برای تو خوانده\u200cایم و پیامبرانی که داستانشان را برای تو حکایت نکرده\u200cایم، و خدا با موسی سخن گفت سخن گفتنی."
      },
      {
        "index": 165,
        "text": "پیامبرانی که مردم را به پاداش الهی بشارت دادند و از کیفر او بیم دادند، خداوند آنان را برای اتمام حجت گسیل داشت تا پس از رسالت پیامبران برای مردم در برابر خدا حجتی نباشد که ما حقیقت را درنیافتیم. و خدا شکست ناپذیر و کارهایش همه از روی حکمت است و کسی نمی\u200cتواند در احتجاج، بر او چیره شود."
      },
      {
        "index": 166,
        "text": "دلیل حقانیت قرآن تنها همگونی رسالت تو با رسالت دیگر پیامبران نیست، بلکه خداوند خود در مورد آنچه به سوی تو فروفرستاده گواه است. او گواهی می\u200cدهد که آن را با علم خود به سوی تو نازل کرده است، و فرشتگان نیز که حامل وحی اند به راستی و درستی آن گواهی می\u200cدهند، و کافی است که خدا بر این گواه باشد."
      },
      {
        "index": 167,
        "text": "بی تردید، کسانی که کفر ورزیده و با رویگردانی از قرآن از راه خدا روی برتافته\u200cاند، به بیراهه\u200cای رفته\u200cاند که با حق فاصله\u200cای دور و دراز دارد."
      },
      {
        "index": 168,
        "text": "کسانی که کافر شده و با انکار قرآن بر خود ستم کرده\u200cاند نشاید که خدا آنان را بیامرزد و نشاید که آنان را به راهی هدایت کند،"
      },
      {
        "index": 169,
        "text": "مگر به راه دوزخ که برای همیشه در آن ماندگارند، آن بر خدا آسان است."
      },
      {
        "index": 170,
        "text": "ای مردم، این پیامبر برای شما از جانب پروردگارتان چیزی را آورده است که سراسر حق است، پس به او ایمان بیاورید که این برای شما بهتر است. و اگر کافر شوید، از حاکمیت و مالکیت خدا چیزی نکاسته\u200cاید، زیرا آنچه در آسمان\u200cها و زمین است از آنِ اوست، و خدا دانا و حکیم است."
      },
      {
        "index": 171,
        "text": "ای اهل کتاب، در دین خود غلوّ نکنید (از آنچه بایسته است فراتر نروید) و درباره خدا چیزی جز حق نگویید. جز این نیست که مسیح، عیسی پسر مریم، پیامبر خدا و کلمه او بود که آن را به سوی مریم افکند و او امری از جانب خدا بود. پس به خدا و یکتایی او در ربوبیت و به فرستادگان او ایمان آورید و نگویید: خدای یگانه سه تاست (پدر، پسر و روح القُدُس)، از این سخن باز ایستید که برای شما بهتر است. جز این نیست که خداوند معبودی یگانه است. او از داشتن فرزند منزّه است، زیرا آنچه در آسمان\u200cها و آنچه در زمین است، از جمله عیسی پسر مریم، همه مِلک اوست. و همین بس که خدا عهده دار امور بندگان باشد و کارشان را در تکوین و تشریع تدبیر کند."
      },
      {
        "index": 172,
        "text": "مسیح هرگز از این که بنده خدا باشد ابایی ندارد و آن را ناخوش نمی\u200cشمرد و فرشتگان مقرب او نیز این گونه\u200cاند. چگونه از پرستش خدا رویگردان باشند در حالی که هم مسیح و هم فرشتگان می\u200cدانند هر کس از عبادت خدا رویگردان شود و تکبر ورزد، خداوند آنان را یکسره به سوی خود محشور می\u200cکند."
      },
      {
        "index": 173,
        "text": "اما کسانی که ایمان بیاورند و کارهای شایسته کنند، خداوند پاداششان را به طور کامل به آنان می\u200cدهد و از فضل خود بر پاداش آنان می\u200cافزاید، و اما کسانی که از پرستش خدا خودداری کنند و تکبر ورزند آنان را به عذابی دردناک عذاب می\u200cکند و آنها برای خود کارساز و یاوری جز خدا نخواهند یافت."
      },
      {
        "index": 174,
        "text": "ای مردم، برای شما از جانب پروردگارتان حجتی روشن آمده است، و قرآن را که نوری آشکار است به سوی شما فروفرستادیم."
      },
      {
        "index": 175,
        "text": "اما کسانی که به خدا ایمان بیاورند و با پیروی از پیامبر و فراگیری قرآن و عمل به احکام آن به او تمسک جویند به زودی آنان را در رحمت و فضلی از جانب خویش درمی آورَد و به سوی خود که راهی راست است هدایت می\u200cکند."
      },
      {
        "index": 176,
        "text": "از تو درباره ارث کلاله (کسی که پدر یا مادر یا فرزند متوفی نیست) فتوا می\u200cخواهند. بگو: خداست که درباره آن به شما فتوا می\u200cدهد. اگر مردی بمیرد و هیچ فرزندی نداشته باشد (و دارای پدر و مادر نیز نباشد) و خواهری داشته باشد، نیمی از میراث برادر از آنِ اوست. و برادر تمام آنچه را که خواهرش بر جای نهاده است به ارث می\u200cبرد به شرط آن که خواهر، فرزند (و نیز پدر و مادر) نداشته باشد. و اگر خواهران متوفی دو تن باشند، دو سوم میراث برادر یا خواهر از آنِ ایشان خواهد بود. و اگر چند برادر و خواهر وارث خواهر یا برادر خود باشند، تمام ترکه را به ارث می\u200cبرند و سهم هر مردی برابر سهم دو زن خواهد بود. خداوند احکام خود را برای شما بیان می\u200cکند تا گمراه نشوید، و خدا به هر چیزی داناست."
      }
    ],
    "index": 4
  },
  {
    "aya": [
      {
        "index": 1,
        "text": "ای کسانی که ایمان آورده\u200cاید، به تمام پیمان\u200cها و قراردادهای خود وفا کنید. چهارپایان دامی (شتر، گاو، گوسفند و بز) ـ جز آنچه بر شما خوانده می\u200cشود ـ برای شما حلال گردیده است. این در حالی است که شکار را آن گاه که مُحرمید حلال نمی\u200cشمارید. بی تردید، خداوند هر حکمی بخواهد مقرر می\u200cدارد."
      },
      {
        "index": 2,
        "text": "ای کسانی که ایمان آورده\u200cاید، حرمت شعایر الهی و ماه حرام و قربانی حج و قلاده\u200cهایی که بر گردن قربانی\u200cهای حج می\u200cآویزند و نیز حرمت راهیان بیت اللّه الحرام را که فضل و خشنودی پروردگارشان را می\u200cطلبند نشکنید، و هنگامی که از احرام بیرون آمدید می\u200cتوانید شکار کنید، و دشمنی گروهی از مردم که شما را از ورود به مسجدالحرام بازداشتند وادارتان نکند که بر آنان تعدی کنید. شما مؤمنان یکدیگر را در نیکوکاری و تقواپیشگی یاری دهید و در گناه و تجاوز به یکدیگر کمک نکنید، و از خدا پروا کنید که خداوند سخت کیفر است."
      },
      {
        "index": 3,
        "text": "بر شما حرام شده است مردار و خون و گوشت خوک و حیوانی که هنگام ذبح نام غیر خدا بر آن برده شده و حیوانی که خفه شده یا با زدن مرده یا از بلندی پرتاب شده و جان داده یا به ضرب شاخ حیوان دیگر کشته شده و حیوانی که درندگان آن را خورده\u200cاند ـ مگر آنچه را که زنده بیابید و خود سر ببرید ـ و حیوانی که بر آستان بت\u200cها سر بریده\u200cاند و این که گوشت دام را با تیرهای قمار سهم بندی کنید. ای مؤمنان، اینها نافرمانی خداست. امروز کسانی که کافر شده\u200cاند از ضربه زدن به دین شما ناامید گشته\u200cاند. پس از آنان نترسید و از من بترسید. امروز دینتان را برای شما کامل ساختم و نعمتم را بر شما تمام کردم و اسلام را آیین شما پسندیدم. پس هر کس هنگام قحطی و گرسنگی به خوردن گوشت حرام ناچار گردد، در حالی که به گناه تمایل نداشته باشد و از حد ضرورت نگذرد، بر او گناهی نیست که از آن بخورد، زیرا خداوند حرمت را در حال ضرورت برداشته است، چرا که خدا آمرزنده و مهربان است."
      },
      {
        "index": 4,
        "text": "از تو می\u200cپرسند: چه چیزهایی برای آنان حلال است؟ بگو: همه چیزهای پاکیزه برای شما حلال است، و نیز شکار درندگانی که به آنها آموزش داده\u200cاید، در حالی که آنها را به سوی شکار روانه می\u200cکنید و به آنها از آنچه خدا به شما آموخته است یاد می\u200cدهید. پس، از شکاری که برای شما نگاه داشته\u200cاند بخورید و نام خدا را بر شکار ببرید تا بر شما حلال گردد و در شکار حیوانات از خدا پروا کنید (در کشتن آنها زیاده روی نکنید و به خاطر سرگرمی و تفریح آنها را نکشید) که خداوند به سرعت حسابرسی می\u200cکند و سزای ستمگری را تا قیامت به تأخیر نمی\u200cافکند."
      },
      {
        "index": 5,
        "text": "امروز چیزهای پاکیزه برای شما حلال است، و طعام کسانی که به آنان کتاب آسمانی داده شده نیز بر شما حلال است و طعام شما هم برای آنان حلال است. و زنان پاکدامن مؤمن و زنان پاکدامن از کسانی که پیش از شما کتاب آسمانی به آنان داده شده است نیز بر شما حلالند، به شرط این که مهرشان را به آنان بپردازید و پاکدامن باشید نه آلوده به کار زشت و نه این که از آنها به طور پنهانی دوستانی برای خود برگزینید. و هر کس ایمان داشته باشد ولی به آنچه ایمانش او را بدان فرا می\u200cخواند کفر ورزد، عملش تباه می\u200cگردد و در آخرت از زیانکاران خواهد بود."
      },
      {
        "index": 6,
        "text": "ای کسانی که ایمان آورده\u200cاید، چون خواستید به نماز ایستید، صورت و دست هایتان تا آرنج\u200cها را بشویید و بخشی از سر و نیز پاهای خود تا دو برآمدگی آنها را مسح کنید. این در صورتی است که جنب نباشید، امّا اگر جنب بودید باید برای نماز غسل کنید. و اگر بیمار یا در سفر بودید، یا یکی از شما از قضای حاجت آمده یا با زنان همبستر شده\u200cاید و آبی نیافتید که با آن وضو بگیرید یا غسل کنید، آهنگ زمینی کنید که از طبیعت اصلی اش خارج نشده است، پس بخشی از صورت و دست\u200cهای خود را با آن مسح نمایید. خدا نمی\u200cخواهد با مقرر کردن وضو و غسل یا تیمم شما را در تنگنا قرار دهد، بلکه می\u200cخواهد شما را پاک گرداند و با آیینی که فروفرستاده است نعمتش را بر شما تمام گرداند، باشد که سپاسگزاری کنید."
      },
      {
        "index": 7,
        "text": "و نعمت خدا را که بر شما ارزانی داشته و نیز پیمانش که شما را بدان متعهد ساخته آن گاه که گفتید: شنیدیم و اطاعت کردیم، به یاد داشته باشید و از خدا پروا کنید که خدا به راز سینه\u200cها داناست."
      },
      {
        "index": 8,
        "text": "ای کسانی که ایمان آورده\u200cاید، برای خدا به جدّ برپا باشید و به عدل و داد گواهی دهید، و مبادا دشمنی شما با قومی وادارتان کند که به عدالت رفتار نکنید، به عدالت رفتار کنید که آن به تقوا نزدیک\u200cتر است، و از خدا پروا بدارید که خدا به آنچه می\u200cکنید آگاه است."
      },
      {
        "index": 9,
        "text": "خدا به کسانی که ایمان آورده و کارهای شایسته کرده\u200cاند وعده داده است، برای آنان آمرزش و پاداشی بزرگ خواهد بود."
      },
      {
        "index": 10,
        "text": "و کسانی که کفر ورزیده و آیات ما را دروغ شمرده\u200cاند همدم دوزخ خواهند بود."
      },
      {
        "index": 11,
        "text": "ای کسانی که ایمان آورده\u200cاید، نعمت خدا را بر خود، به یاد آورید آن گاه که گروهی آهنگ آن کردند که به سوی شما دست دراز کنند و شما و آیینتان را نابود سازند، پس خداوند دستشان را از شما بازداشت. و از خدا پروا کنید و پیمان\u200cهای او را نشکنید، و مؤمنان باید در امر دین و دنیای خود تنها بر خدا توکل کنند (امور خود را در تکوین و تشریع به او وانهند)."
      },
      {
        "index": 12,
        "text": "و از سرگذشت بنی اسرائیل عبرت گیرید، زیرا خداوند از آنان پیمان گرفت که بر آیین الهی پایدار باشند، ما از میان آنان دوازده مهتر را که امر دین و دنیای ایشان را تدبیر کنند برانگیختیم، و خدا گفت: من با شمایم، اگر نماز برپا دارید و زکات بدهید و به پیامبران من ایمان بیاورید و آنان را بزرگ دارید و یاری کنید و به خدا وامی نیکو دهید (در راه خدا انفاق کنید) قطعاً گناهانتان را از شما می\u200cزدایم و شما را به بوستان\u200cهایی با درختانی انبوه که از زیر آنها جوی\u200cها روان است درمی آورم. پس هر کس از شما بعد از این کافر شود، به یقین راه راست را گم کرده است."
      },
      {
        "index": 13,
        "text": "پس به سبب این که پیمانشان را شکستند لعنتشان کردیم و دل هایشان را سخت و حق ناپذیر گردانیدیم، تا آن جا که سخنان خدا را با تفسیرهای نادرست و دگرگون ساختن آنها تحریف کردند و بخشی از باورهای دینی را که بدان یادآوری شده بودند به فراموشی سپردند، و تو ای پیامبر همواره بر گروهی خیانتکار از آنان آگاه می\u200cشوی، مگر اندکی از آنان که اهل خیانت نیستند. پس از آنان درگذر و چشم پوشی کن که خداوند نیکوکاران را دوست می\u200cدارد."
      },
      {
        "index": 14,
        "text": "و از کسانی که گفتند: ما مسیحی هستیم. پیمان گرفتیم که به پیامبران ایمان بیاورند و آنان را یاری کنند و احکام و معارف کتاب آسمانی را پاس دارند، ولی بخشی از آنچه را که به آنان یادآوری کرده بودند به فراموشی سپردند، ازاین رو تا روز رستاخیز عداوت و دشمنی با یکدیگر را ملازم آنان ساختیم، و به زودی خدا آنان را به حقیقت آنچه می\u200cکردند آگاه خواهد ساخت."
      },
      {
        "index": 15,
        "text": "ای اهل کتاب، فرستاده ما به سوی شما آمده است. او بسیاری از حقایق کتاب آسمانی را که شما پنهان می\u200cکردید برایتان بیان می\u200cکند و از آشکار ساختن بسیاری از آنها صرف نظر می\u200cکند. قطعاً از جانب خدا نوری (پیامبر) و کتابی (قرآن) روشن و روشنگر به سوی شما آمده است."
      },
      {
        "index": 16,
        "text": "خداوند به وسیله آن، کسانی را که خشنودی او را دنبال می\u200cکنند به راه\u200cهای سلامت که تأمین کننده نیکبختی آنهاست رهنمون می\u200cشود، و آنان را در پرتو علم خود از تاریکی\u200cها بیرون می\u200cآورد و به سوی روشنایی می\u200cبرد و به راهی راست هدایتشان می\u200cکند."
      },
      {
        "index": 17,
        "text": "قطعاً کسانی که گفتند: خداوند همان مسیح پسر مریم است، کافر شدند. به آنان بگو: اگر خدا بخواهد مسیح پسر مریم و مادرش و همه کسانی را که در روی زمینند یکسره نابود کند، چه کسی در برابر خدا، مالک و صاحب اختیار چیزی است که بتواند با آن بر اراده خدا حاکم شود؟ و حال آن که فرمانروایی آسمان\u200cها و زمین و آنچه میان آن دو است از آنِ خداست، چرا که آنچه بخواهد می\u200cآفریند، و خدا بر هر کاری تواناست."
      },
      {
        "index": 18,
        "text": "و یهودیان و مسیحیان گفتند: ما پسران خدا و دوستان اوییم. بگو: پس چرا شما را به سبب گناهانتان عذاب می\u200cکند؟ شما نزد خدا امتیازی ندارید بلکه مانند دیگران در زمره کسانی هستید که او آفریده است. هر که را بخواهد می\u200cآمرزد و هر که را بخواهد عذاب می\u200cکند، و هیچ چیز و هیچ کس نمی\u200cتواند مانع او باشد، زیرا فرمانروایی آسمان\u200cها و زمین و آنچه میان آن دو است از آنِ خداست و بازگشت همگان فقط به سوی اوست."
      },
      {
        "index": 19,
        "text": "ای اهل کتاب، فرستاده ما محمد پس از مدتی که پیامبری مبعوث نشده بود، به سوی شما آمد. او آنچه را که در دین خود بدان نیازمندید برای شما بیان می\u200cکند تا اگر گمراه گشتید نگویید: مژده رسان و هشداردهنده\u200cای برای ما نیامد اینک پیامبری مژده رسان و هشداردهنده به سویتان آمده است، و خدا بر هر کاری تواناست."
      },
      {
        "index": 20,
        "text": "و یاد کن هنگامی را که موسی به قوم خود گفت: ای قوم من، نعمت\u200cهایی را که خدا به شما داده است به یاد آورید، آن گاه که در میان شما پیامبرانی قرار داد و شما را از تحت سلطه دیگران بیرون آورد و به شما استقلال بخشید و چیزهایی (نعمت\u200cها و معجزاتی) به شما داد که به هیچ یک از جهانیان نداده بود."
      },
      {
        "index": 21,
        "text": "ای قوم من، به این سرزمین مقدس که خداوند سکونت در آن را برای شما مقرر کرده است درآیید و در پیکار با دشمنان به عقب بازنگردید و نگریزید که زیانکار باز خواهید گشت."
      },
      {
        "index": 22,
        "text": "گفتند: ای موسی، در آن جا مردمی زورمند و سلطه گر وجود دارند، و ما هرگز وارد آن جا نمی\u200cشویم تا آنها از آن جا خارج شوند، اگر آنها خارج شدند ما وارد خواهیم شد."
      },
      {
        "index": 23,
        "text": "دو مرد از کسانی که از مخالفت با خدا و پیامبرش بیمناک بودند و خدا نعمت ولایت خود را به آن دو ارزانی داشته بود به قوم موسی گفتند: از آن دروازه بر آنان درآیید که اگر از آن جا وارد شوید قطعاً پیروز خواهید شد، و اگر ایمان دارید فقط بر خدا توکل کنید."
      },
      {
        "index": 24,
        "text": "گفتند: ای موسی، ما تا آنان در آن سرزمین اند هرگز وارد آن جا نمی\u200cشویم، پس تو و پروردگارت بروید و با آنان بجنگید که ما همین جا نشسته\u200cایم."
      },
      {
        "index": 25,
        "text": "موسی گفت: پروردگارا، من برای انجام دادن فرمان تو، فقط اختیار خودم را دارم و برادرم هارون نیز تنها اختیار خودش را دارد، پس میان ما و این مردم تمردپیشه داوری کن و ما را در انجام فرمان خود یاری رسان."
      },
      {
        "index": 26,
        "text": "خدا فرمود: اینک چنین مقرر کردیم که بنی اسرائیل مدت چهل سال از ورود به آن سرزمین محروم باشند. آنان در طول این مدت بر روی زمین سرگردان خواهند بود، نه چون شهرنشینان در شهری استقرار می\u200cیابند و نه چون صحرانشینان در بیابان زندگی می\u200cگذرانند. این کیفر آنان است، پس بر این تمردپیشگان از این که کیفر الهی را می\u200cچشند اندوه مخور."
      },
      {
        "index": 27,
        "text": "ای پیامبر، برای این یهودیان و مسیحیانی که بر تو رشک می\u200cبرند، داستان واقعی دو پسر آدم، هابیل و قابیل را نقل کن، که هر کدام چیزی را برای تقرّب به درگاه خدا تقدیم نمودند، ولی تنها از یکی از آنها پذیرفته شد و از دیگری پذیرفته نشد. قابیل که هدیه اش قبول نشد به هابیل گفت: حتماً تو را خواهم کشت. هابیل گفت: خداوند تنها از تقواپیشگان می\u200cپذیرد."
      },
      {
        "index": 28,
        "text": "اگر تو دست خود را به سوی من بگشایی تا مرا بکشی، قطعاً من دست خود را به سوی تو نمی\u200cگشایم تا تو را بکشم، زیرا من از خدا که پروردگار جهانیان است می\u200cترسم."
      },
      {
        "index": 29,
        "text": "من می\u200cخواهم که تو گناه من و گناه خودت را بر دوش گیری و از همدمان آتش گردی، و سزای ستمگران این است."
      },
      {
        "index": 30,
        "text": "سرانجام نفْس قابیل در کشتن برادرش رام وی گردید پس، او را به قتل رسانید و از زیانکاران گردید."
      },
      {
        "index": 31,
        "text": "آن گاه خداوند زاغی را برانگیخت که زمین را برای پنهان ساختن چیزی می\u200cکاوید، تا به قابیل نشان دهد چگونه جسد برادرش را پنهان سازد. قابیل گفت: ای وای! آیا ناتوان بودم که مانند این زاغ باشم و جسد برادرم را پنهان کنم و مدّت\u200cها سرگردان نباشم؟ پس چون ناتوانی خویش را دریافت کشتن برادر را به سود خود ندانست و از زمره پشیمانان گردید."
      },
      {
        "index": 32,
        "text": "بدین سبب که آدمی با انگیزه\u200cهای واهی (چون حسد و دنیاخواهی) به قتل دیگران برانگیخته می\u200cشود، برای بنی اسرائیل که در معرض این خطر بودند بیان کردیم که هر کس فردی را بی آن که مرتکب قتل شده یا در زمین فسادی برانگیخته باشد، بکشد مانند آن است که همه مردم را کشته است، و هر کس فردی را زنده بدارد (از مرگ نجاتش دهد) مانند آن است که همه مردم را زنده داشته است، و به راستی پیامبران ما با دلایلی روشن به سویشان آمدند و آنان را از آدم کشی و سایر فسادها برحذر داشتند ولی پس از آن بسیاری از آنان در زمین از حدودی که تعیین شده بود تجاوز کردند."
      },
      {
        "index": 33,
        "text": "جز این نیست که سزای آنان که با خدا و پیامبرش می\u200cجنگند و در زمین به فسادگری می\u200cکوشند این است که کشته شوند یا به صلیب کشیده شوند و یا دست و پایشان برخلاف یکدیگر بریده شود و یا از آن سرزمین [به نقطه\u200cای دیگر] تبعید گردند. این کیفر، رسوایی آنان در دنیاست و برای آنان در آخرت عذابی بزرگ خواهد بود."
      },
      {
        "index": 34,
        "text": "مگر کسانی که پیش از این که بر ایشان دست یابید توبه کرده باشند، که نباید بر آنان حد جاری کنید، زیرا باید بدانید که خداوند آمرزنده و مهربان است."
      },
      {
        "index": 35,
        "text": "ای کسانی که ایمان آورده\u200cاید، از خدا پروا نمایید و با اطاعت از او در پی برقراری پیوند با او باشید و در راه او جهاد کنید، باشد که نیکبخت شوید."
      },
      {
        "index": 36,
        "text": "زیرا کسانی که کفر ورزیده\u200cاند (تقوا پیشه ننمودند، به درگاه او تقرب نجستند و در راه او جهاد نکردند)، اگر همه آنچه را که در زمین است داشته باشند و مانند آن نیز با آن در اختیارشان باشد تا عذاب روز قیامت را به وسیله آن باز خرند، از آنان پذیرفته نمی\u200cشود و برای آنان عذابی دردناک خواهد بود.\u200c"
      },
      {
        "index": 37,
        "text": "می\u200cخواهند از آتش دوزخ بیرون آیند، در حالی که از آن بیرون آمدنی نیستند و برای آنان عذابی پایدار است."
      },
      {
        "index": 38,
        "text": "امّا مرد و زن دزد را باید دستشان را ببرید که این سزایی است در برابر کاری که کرده\u200cاند و کیفری بازدارنده از جانب خداست، و خداوند شکست ناپذیر و حکیم است."
      },
      {
        "index": 39,
        "text": "پس هر که بعد از ستم خود توبه کند و شایسته شود، خداوند با رحمت خود به او باز می\u200cگردد و توبه اش را می\u200cپذیرد، چرا که خداوند آمرزنده و مهربان است."
      },
      {
        "index": 40,
        "text": "آیا ندانسته\u200cای که پادشاهی آسمان\u200cها و زمین از آن خداست، هر که را بخواهد کیفر می\u200cدهد و هر که را بخواهد می\u200cآمرزد؟ پس حق اوست که ستمگران را عذاب کند و از توبه کنندگان درگذرد، و خدا بر هر کاری تواناست،"
      },
      {
        "index": 41,
        "text": "ای پیامبر، مبادا کسانی که در کفر شتاب میورزند تو را اندوهگین کنند، چه آن منافقانی که به زبان گفتند: ایمان آوردیم ولی دل هایشان ایمان نیاورده است، و چه آن یهودیانی که نزد تو آمده\u200cاند تا برایشان داوری کنی. اینان به دروغ\u200cهای عالمان خود گوش فرا می\u200cسپارند با این که می\u200cدانند آنها دروغ می\u200cگویند. اینان فرمانبردار مردمی دیگرند که نزد تو نیامده\u200cاند. عالمانشان سخنان خدا را پس از آن که در جایگاهای خود قرار گرفته است تحریف می\u200cکنند و به پیروانشان که آنان را نزد تو فرستاده اند می\u200cگویند: اگر همین حکم (حکم تحریف شده) به شما داده شد آن را بپذیرید و اگر آن به شما داده نشد دوری کنید. خدا می\u200cخواهد آنان را به عذاب گرفتار سازد. و هر کس را که خداوند عذابش را اراده کند تو هرگز از سوی خدا توان آن را نداری که عذاب را از او بگردانی. اینان کسانی اند که خدا نخواسته است دل هایشان را پاک گرداند. برای آنان در این جهان خواری و در آخرت عذابی بزرگ خواهد بود."
      },
      {
        "index": 42,
        "text": "آری، یهودیان شنونده دروغ\u200cهای عالمان خویشند و عالمانشان با گرفتن رشوه خورنده مال حرام. پس ای پیامبر، اگر برای داوری نزد تو آمدند میانشان داوری کن یا از آنان روی برتاب، و اگر روی برتافتی و میانشان داوری نکردی هرگز اندک زیانی به تو نمی\u200cرسانند، و اگر داوری کردی به عدل و داد میانشان داوری کن که خداوند دادگران را دوست می\u200cدارد."
      },
      {
        "index": 43,
        "text": "چگونه یهودیان تو را به داوری فرا می\u200cخوانند در حالی که تورات نزد آنهاست و حکم خدا در آن است؟ آنان پس از این که حکم الهی را در تورات می\u200cیابند و آن را نمی\u200cپسندند از آن روی برمی تابند. در حقیقت آنان به تورات و احکام آن ایمان ندارند."
      },
      {
        "index": 44,
        "text": "ما تورات را که در آن رهنمود و نوری است فروفرستادیم. پیامبران که تسلیم خدا بودند براساس آن برای یهودیان داوری می\u200cکردند، و عالمان ربّانی و دانشمندان یهود نیز به سبب این که از آنان خواسته شده بود که نگهبان این کتاب باشند بر طبق آن حکم می\u200cکردند و از کسانی بودند که بر آن و احکام آن گواهی می\u200cدادند. پس ای یهودیان، در بیان حکم خدا از مردم نترسید و از من بترسید، و آیات مرا به بهایی اندک مفروشید، که هر کس بر طبق آنچه خدا فرو فرستاده است حکم نکند آنانند کافران."
      },
      {
        "index": 45,
        "text": "و در تورات بر یهودیان مقرّر داشتیم که جان در برابر جان و چشم در برابر چشم و بینی در برابر بینی و گوش در برابر گوش و دندان در برابر دندان قصاص می\u200cشود، و جراحت\u200cها نیز قصاص دارند. پس اگر کسی از حق قصاص درگذرد و آن را صدقه به شمار آورد باعث آمرزش گناهان او می\u200cشود، و اگر از حق خود نگذرد و خواهان قصاص باشد، حاکم باید بر طبق مقررات الهی حکم کند، و هر کس بر طبق آنچه خدا فرو فرستاده است حکم نکند آنانند ستمکاران."
      },
      {
        "index": 46,
        "text": "و عیسی پسر مریم را در پی راه\u200cهایی که پیامبران پیشین پیمودند فرستادیم، در حالی که حقانیت تورات را که پیش از او آمده بود تأیید می\u200cکرد، و به او انجیل را که در آن رهنمود و نوری بود عطا کردیم، و انجیل نیز حقانیت تورات را که پیش از آن آمده بود، تصدیق می\u200cنمود و رهنمود و پندی برای تقواپیشگان بود."
      },
      {
        "index": 47,
        "text": "و پیروان اِنجیل باید براساس آنچه خدا در آن فرو فرستاده است حکم کنند. و هر کس به آنچه خدا نازل کرده است حکم نکند آنانند که از راه خدا بیرون رفته\u200cاند."
      },
      {
        "index": 48,
        "text": "ای پیامبر، و ما این کتاب (قرآن) را که سراسر حق است به سوی تو فرو فرستادیم در حالی که حقانیت کتاب\u200cهای آسمانی پیش از خود را تأیید می\u200cکند و بر آنها سیطره و نگهبانی دارد. پس میان همگان به آنچه خدا فرو فرستاده است حکم کن و با رویگردانی از این قرآنِ سراسر حق که به سوی تو آمده است از خواسته\u200cهای نفسانی آنان پیروی مکن. ما برای هر امتی از شما شریعت و راهی روشن مقرّر داشتیم، و اگر خدا می\u200cخواست همه شما را امتی یگانه قرار می\u200cداد و برای شما یک شریعت مقرّر می\u200cکرد، اما چنین نخواست، بلکه برای هر امتی شریعتی قرار داد تا شما را در آنچه عطایتان کرده است بیازماید. پس به سوی نیکی\u200cها سبقت گیرید که بازگشت همه شما به سوی خداست، آن گاه شما را به آنچه در آن اختلاف می\u200cکردید آگاه می\u200cسازد."
      },
      {
        "index": 49,
        "text": "و به تو فرمان دادیم که میان آنان بر طبق آنچه خدا نازل کرده است، حکم کن و از خواسته هایشان پیروی مکن و از آنان برحذر باش که مبادا تو را بلغزانند و از برخی از آنچه خدا به سوی تو فرو فرستاده است بازگردانند. پس اگر از دعوت تو روی برتافتند بدان که خدا می\u200cخواهد آنان را به سزای برخی از گناهانشان به گمراهی کشاند، و بی گمان بسیاری از مردم از راه خدا بیرون می\u200cروند."
      },
      {
        "index": 50,
        "text": "پس آیا حکم دوران جاهلیت را می\u200cجویند که احکام الهی را نمی\u200cپذیرند؟ برای مردمی که به آیات خدا یقین دارند حکم چه کسی از حکم خدا نیکوتر است؟"
      },
      {
        "index": 51,
        "text": "ای کسانی که ایمان آورده\u200cاید، یهودیان و مسیحیان را دوستان خود مگیرید، زیرا آنان با وجود این که باهم اختلاف دارند در برابر شما با یکدیگر همدل\u200cاند، و هر کس از شما آنان را به دوستی گیرد، قطعاً در زمره آنان به شمار می\u200cآید و از ستمکاران است، و خدا مردم ستمکار را هدایت نمی\u200cکند."
      },
      {
        "index": 52,
        "text": "به همین سبب است که می\u200cبینی آنان که در دل هایشان بیماری شک و تردید است، برای طرح دوستی با یهودیان و مسیحیان شتابان به میان آنان می\u200cروند و به دروغ می\u200cگویند: می\u200cترسیم گزندی به ما برسد و به یاری آنان نیازمند شویم. امید است خداوند برای مؤمنان پیروزی پدید آورد و یا از جانب خود امری پدیدار سازد، آن گاه بیماردلانِ سست ایمان از آنچه در دوستی با یهودیان و مسیحیان در دل هایشان نهان می\u200cداشتند پشیمان می\u200cشوند."
      },
      {
        "index": 53,
        "text": "و مؤمنان درباره کسانی که با یهودیان و مسیحیان طرح دوستی افکندند خواهند گفت: آیا اینان همان کسانی اند که با سخت\u200cترین سوگندهایشان به خدا قسم خوردند که با شما هستند؟ کارهایشان تباه شد و زیانکار گشتند."
      },
      {
        "index": 54,
        "text": "ای کسانی که ایمان آورده\u200cاید، هر کس از شما از دین خود برگردد و به کفر گراید بداند که دین خدا بی یاور نمی\u200cماند، زیرا دیری نمی\u200cگذرد که خداوند مردمی را می\u200cآورَد که آنان را دوست می\u200cدارد و آنان نیز او را دوست می\u200cدارند، در برابر مؤمنان فروتن اند و به آنان مهر میورزند ولی بر کافران سرافرازند، در راه خدا پیکار می\u200cکنند و در کارهایشان از سرزنش هیچ سرزنش کننده\u200cای بیم ندارند. این فضل خداست که به هر کس بخواهد عطا می\u200cکند، و خدا بخششی گسترده و فضلی بی پایان دارد و به کسانی که درخور بخشش اند داناست."
      },
      {
        "index": 55,
        "text": "جز این نیست که عهده دار امور شما مؤمنان، خدا و پیامبر او و کسانی اند که ایمان آورده\u200cاند، همانان که نماز برپا می\u200cدارند و در حال رکوع زکات می\u200cدهند."
      },
      {
        "index": 56,
        "text": "و هر کس خدا و رسولش و کسانی را که ایمان آورده و از خصلت یاد شده برخوردارند، به ولایت و سرپرستی خود بپذیرد پیروز است چرا که از حزب خداست و تنها حزب خدا پیروزمندند."
      },
      {
        "index": 57,
        "text": "ای مؤمنان، کسانی را که دین شما را به مسخره گرفته و آن را بازیچه شمرده\u200cاند، همانان که پیش از شما کتاب آسمانی به آنان داده شده است دوست خود مگیرید و کافران را نیز به دوستی مگیرید، و اگر مؤمنید از خدا پروا کنید."
      },
      {
        "index": 58,
        "text": "و چون بانگ اذان سر دهید و مردم را بدین وسیله به نماز فراخوانید آن را به استهزا می\u200cگیرند و بازیچه می\u200cشمرند، این بدان سبب است که آنان مردمی هستند که درنمی یابند."
      },
      {
        "index": 59,
        "text": "بگو: ای صاحبان کتاب\u200cهای آسمانی، آیا چیزی جز این را از ما ناخوشایند می\u200cشمرید که ما به خدا و کتابی که بر ما فرو فرستاده شده و کتاب\u200cهای آسمانی دیگری که پیش\u200cتر نازل شده است ایمان آورده\u200cایم؟ و این که بیشتر شما از راه خدا خارج شده\u200cاید؟"
      },
      {
        "index": 60,
        "text": "بگو: اگر ایمان به خدا و کتاب\u200cهای آسمانی از نظر شما بد است آیا می\u200cخواهید شما را به چیزی که فرجامش نزد خدا بدتر از این است آگاه کنم؟ آنان کسانی اند که خدا لعنتشان کرده و بر ایشان خشم گرفته و برخی از آنان را به بوزینه\u200cها و خوک\u200cها مبدل ساخته، و کسانی اند که طاغوت را پرستیده\u200cاند. اینانند که جایگاهی بدتر دارند و از راه راست گمراه ترند و اینان از گروه شمایند و سزاوار است که از آنان ناخشنود باشید نه از کسانی که به خدا و کتاب\u200cهای آسمانی ایمان آورده\u200cاند."
      },
      {
        "index": 61,
        "text": "و چون نزد شما آیند گویند: ما ایمان آورده\u200cایم، در حالی که با کفر بر شما وارد شده و با کفر از نزد شما بیرون رفته\u200cاند، و خدا به آن نیرنگی که نهان داشته\u200cاند داناتر است."
      },
      {
        "index": 62,
        "text": "و بسیاری از آنان را می\u200cبینی که در گناه و تجاوز و خوردن مال حرام شتاب میورزند. راستی که بد کارهایی انجام می\u200cدهند."
      },
      {
        "index": 63,
        "text": "چرا عالمان ربانی و دانشمندانشان آنان را از سخنان گناه آلود و حرامخواری شان بازنمی دارند؟ راستی که بد کاری می\u200cکنند."
      },
      {
        "index": 64,
        "text": "و یهودیان گفتند: دست خدا بسته است ـ دست\u200cهای خودشان بسته و بی اقتدار باد، و به سزای آنچه گفتند لعنت بر آنان باد ـ بلکه هر دو دست خدا باز است و قدرتش بی کران. هرگونه بخواهد می\u200cبخشد. و قطعاً کتابی که از جانب پروردگارت به سوی تو فرو فرستاده شده است بر سرکشی و کفر بسیاری از آنان می\u200cافزاید، و ما تا روز قیامت میانشان دشمنی و نفرت افکنده\u200cایم. هرگاه برای جنگ با پیامبر و مسلمانان آتشی برافروزند خدا آن را خاموش می\u200cکند. آنان در زمین به فسادگری می\u200cکوشند، و خدا فسادگران را دوست نمی\u200cدارد."
      },
      {
        "index": 65,
        "text": "و اگر صاحبان کتاب\u200cهای آسمانی ایمان می\u200cآوردند و از گناهان بزرگ پرهیز می\u200cکردند، قطعاً گناهان کوچکشان را از آنان می\u200cزدودیم و آنان را به بوستان\u200cهای پرنعمت بهشت درمی آوردیم."
      },
      {
        "index": 66,
        "text": "و اگر آنان تورات و انجیل و سایر کتاب\u200cهای آسمانی و احکامی را که از جانب پروردگارشان بر آنان فروفرستاده شده است برپا می\u200cداشتند، قطعاً از فراز سرشان و از زیر پاهایشان (از آسمان و زمین) بهره\u200cهای فراوان می\u200cبردند. البته برخی از آنان معتدل اند (تسلیم خدایند و بر دین پایدار) ولی بسیاری از آنان کارهایی که انجام می\u200cدهند نارواست."
      },
      {
        "index": 67,
        "text": "ای پیامبر، به مردم آنچه را که از جانب پروردگارت در مورد معرّفی پیشوایشان به سوی تو فرو فرستاده شده است ابلاغ کن، و اگر نکنی رسالت او را ابلاغ نکرده\u200cای، و از مردم بیمی به خود راه مده، که خداوند تو را از گزند آنان مصون می\u200cدارد. قطعاً خدا این مردم کفرپیشه را به اهدافشان (تباه کردن دین حق) راه نمی\u200cنماید."
      },
      {
        "index": 68,
        "text": "بگو: ای اهل کتاب، شما بر جایگاهی استوار قرار ندارید تا بتوانید تورات و انجیل و سایر کتاب\u200cهای آسمانی و احکامی را که از جانب پروردگارتان به سوی شما فرو فرستاده شده است، برپادارید. و بی تردید این قرآن که از جانب پروردگارت به سوی تو فرو فرستاده شده است بسیاری از آنان را سرکشی و کفر بسیاری می\u200cافزاید، پس بر این مردم کفرپیشه اندوه مخور."
      },
      {
        "index": 69,
        "text": "کسانی که ایمان آورده\u200cاند (مسلمانان) و کسانی که یهودی اند و صابئان و مسیحیان بدانند که این نام\u200cها کارساز نیست. تنها آنان که به خدا و روز قیامت ایمان راستین داشته باشند و کار شایسته کنند نه ترسی ایشان را فرا می\u200cگیرد و نه اندوهگین می\u200cشوند."
      },
      {
        "index": 70,
        "text": "به یقین ما از بنی اسرائیل پیمان گرفتیم و پیامبرانی را به رسالت به سوی آنان فرستادیم. هرگاه پیامبرانی برای آنان دستوراتی آوردند که موافق میلشان نبود، گروهی را دروغپرداز شمردند و گروهی را کشتند و این رویه آنان است."
      },
      {
        "index": 71,
        "text": "و یهودیان پنداشتند که چون یهودی هستند، در برابر کارهای ناروایشان کیفری در کار نیست، از این رو کور و کر شدند و از دیدن حق و شنیدن آن ناتوان گشتند. پس از چندی خداوند به رحمت خود به سوی آنان بازگشت و پندارهای باطل را از آنان زدود، ولی باز هم کور و کر شدند البته، نه همگان بلکه بسیاری از آنان، و خدا به آنچه به جای می\u200cآورند بیناست."
      },
      {
        "index": 72,
        "text": "قطعاً کسانی که گفتند: خدا همان مسیح پسر مریم است، کافر شده\u200cاند. مسیح خود می\u200cگفت: ای بنی اسرائیل، خدا را که پروردگار من و پروردگار شماست بپرستید، زیرا حقیقت این است که هر کس به خدا شرک ورزد، به یقین خداوند بهشت را بر او حرام می\u200cکند و جایگاهش آتش است، و ستمکاران یاورانی ندارند که آنان را از آتش رهایی بخشند."
      },
      {
        "index": 73,
        "text": "خدای یگانه خدایی نیست. اگر از آنچه می\u200cگویند بازنایستند، به کسانی از آنان که کافر شده\u200cاند عذابی دردناک خواهد رسید."
      },
      {
        "index": 74,
        "text": "پس چرا به سوی خدا باز نمی\u200cگردند و از او آمرزش نمی\u200cخواهند و حال آن که خدا آمرزنده و مهربان است؟"
      },
      {
        "index": 75,
        "text": "مسیح پسر مریم جز پیامبری نبود که پیش از او آن همه پیامبران درگذشتند، و مادرش تصدیق کننده همه آیات خدا بود. آنان هر دو غذا می\u200cخوردند، در حالی که خدا نیازمند خوراکی\u200cها نیست. بنگر چگونه نشانه\u200cها را برای آنان بیان می\u200cکنیم، سپس بنگر چگونه از اندیشه باز داشته می\u200cشوند و به کجا برده می\u200cشوند؟"
      },
      {
        "index": 76,
        "text": "بگو: آیا به جای خدا چیزی را می\u200cپرستید که هیچ زیان و سودی را برای شما در اختیار ندارد و حال آن که تنها خدا شنونده درخواست\u200cها و دانا به نیازهای شماست؟"
      },
      {
        "index": 77,
        "text": "بگو: ای صاحبان کتاب\u200cهای آسمانی، در دینتان از آنچه بایسته است فراتر نروید که آن نارواست، و از خواسته\u200cها و اندیشه\u200cهای مردمی که پیش از شما به بیراهه رفتند و گروه بسیاری را به گمراهی افکندند و خود از راه راست گمراه شدند پیروی نکنید."
      },
      {
        "index": 78,
        "text": "از میان بنی اسرائیل آنان که کفر ورزیدند، بر زبان داوود و عیسی بن مریم لعنت شدند. این بدان سبب بود که آنان پیامبرانشان را نافرمانی کردند و همواره از حدود خدا تجاوز می\u200cکردند."
      },
      {
        "index": 79,
        "text": "و هرگز از کارهای ناپسندی که انجام می\u200cدادند، باز نمی\u200cایستادند. به راستی کارهایی که می\u200cکردند بد بود."
      },
      {
        "index": 80,
        "text": "بسیاری از آنان را می\u200cبینی که با کسانی که یکتایی خدا را انکار کرده\u200cاند، طرح دوستی می\u200cافکنند. راستی بد است آنچه نفسشان برای آنان پیش فرستاده است که خدا بر آنان خشم گرفته و در عذاب جاودانه\u200cاند."
      },
      {
        "index": 81,
        "text": "و اگر به خدا و پیامبر و آنچه به سوی او فرستاده شده است ایمان می\u200cآوردند، منکران توحید را به دوستی نمی\u200cگرفتند، ولی بسیاری از آنان از راه ایمان و اطاعت خدا بیرون رفته\u200cاند."
      },
      {
        "index": 82,
        "text": "بی گمان، سرسخت\u200cترین مردم را در دشمنی با کسانی که ایمان آورده\u200cاند یهودیان و مشرکان خواهی یافت، و نزدیک\u200cترین مردم را در دوستی با آنان که ایمان آورده\u200cاند کسانی خواهی یافت که گفتند: ما مسیحی هستیم. این از آن روست که برخی از آنان کشیشان و راهبانند، و بدان سبب است که آنان در پذیرش حق تکبر نمیورزند."
      },
      {
        "index": 83,
        "text": "و چون آیات این قرآن را که بر پیامبر نازل شده است می\u200cشنوند، به دلیل این که حق را شناخته\u200cاند، چشمانشان را می\u200cبینی که اشکبار است و می\u200cگویند: پروردگارا، ایمان آوردیم، پس ما را با سایر مؤمنان در زمره کسانی ثبت کن که بر حقانیت رسالت پیامبر گواهی داده\u200cاند."
      },
      {
        "index": 84,
        "text": "و می\u200cگویند: ما را چه سودی است که به خدا و این قرآن که سراسر حق است و به سوی ما آمده است ایمان نیاوریم و امیدواریم که پروردگارمان ما را با مردم شایسته همراه سازد و در میان آنان درآورد؟"
      },
      {
        "index": 85,
        "text": "پس خداوند به پاس آنچه گفتند بوستان\u200cهایی آکنده از درخت که در زیر آنها جوی\u200cها روان است و در آن جاودانه\u200cاند، به آنان پاداش داد، و این است پاداش نیکوکاران."
      },
      {
        "index": 86,
        "text": "و کسانی که به پیامبر و آنچه بر او نازل شده است کافر شده و آیات ما را دروغ انگاشته\u200cاند آنان همدم دوزخند."
      },
      {
        "index": 87,
        "text": "ای کسانی که ایمان آورده\u200cاید، چیزهای پاکیزه را که خدا آنها را برای شما حلال کرده است بر خود و دیگران حرام مکنید و بدین وسیله از حدود الهی تجاوز نکنید که خداوند تجاوزگران را دوست نمی\u200cدارد."
      },
      {
        "index": 88,
        "text": "و از آنچه خدا روزی شما کرده است که همه حلال و پاکیزه\u200cاند. بخورید و از خدا که به او ایمان دارید پروا کنید و حلال او را حرام مکنید."
      },
      {
        "index": 89,
        "text": "خداوند شما را به سبب سوگندهای بیهوده تان که بدون قصد بر زبان می\u200cآورید بازخواست نمی\u200cکند و کفّاره\u200cای برای آنها مقرّر نمی\u200cدارد، ولی بر سوگندهایی که آنها را با اراده خود استوار می\u200cکنید، اگر آنها را بشکنید بازخواستتان می\u200cکند و برای آنها کفّاره مقرّر می\u200cدارد. پس کفّاره شکستن سوگند، غذا دادن به ده درمانده است از غذاهای متوسطی که به خانواده خود می\u200cدهید یا پوشاک ده مسکین یا آزاد کردن یک برده. پس هر کس هیچ یک از اینها را نیابد باید سه روز روزه بگیرد. این کفّاره سوگندهای شماست آن گاه که سوگند یاد کنید و آن را بشکنید، و باید سوگندهای خود را حفظ کنید. این گونه خداوند احکام خود را برای شما بیان می\u200cکند، باشد که با فراگرفتن آنها و عمل بدانها سپاسگزاری کنید."
      },
      {
        "index": 90,
        "text": "ای کسانی که ایمان آورده\u200cاید، جز این نیست که شراب و قمار و سنگ\u200cهای نصب شده برای قربانی\u200cها که بدانها تبرک می\u200cجویید، و تیرهای قمار که گوشت دام\u200cها را با آنها تقسیم می\u200cکنند، همه پلیدی\u200cهایی هستند که گرایش به آنها برخاسته از وسوسه\u200cهای شیطان است، پس از آنها بپرهیزید، باشد که نیکبخت شوید."
      },
      {
        "index": 91,
        "text": "شیطان چیزی جز این نمی\u200cخواهد که به وسیله شراب و قمار میان شما دشمنی و نفرت بیفکند و شما را از یاد خدا و از نماز بازدارد. اینک آیا از این کارها بازمی ایستید؟"
      },
      {
        "index": 92,
        "text": "و خدا را اطاعت کنید و از پیامبر فرمان برید و از پلیدی\u200cها برحذر باشید. پس اگر روی برتافتید بدانید که برعهده فرستاده ما جز ابلاغ آشکار پیام تکلیفی نیست."
      },
      {
        "index": 93,
        "text": "بر کسانی که ایمان آورده و کارهای شایسته کرده\u200cاند، در مورد حرام\u200cهای یاد شده ـ چنانچه پیش از آگاهی به حکمشان آنها را خورده\u200cاند ـ گناهی نیست، بدین شرط که تقوا پیشه کرده و به خدا و رسولش ایمانی راستین داشته و کارهای شایسته انجام داده باشند، سپس به مرحله\u200cای دیگر از تقوا رسیده و به تمام احکام الهی ایمان آورده باشند و باز هم تقوا پیشه بوده و اعمالشان را نیکو انجام داده باشند، که خداوند کسانی را که اعمالشان را به صورتی نیکو انجام می\u200cدهند دوست می\u200cدارد."
      },
      {
        "index": 94,
        "text": "ای کسانی که ایمان آورده\u200cاید، خداوند شما را به برخی شکارها که دست\u200cها و نیزه هایتان به آن می\u200cرسد می\u200cآزماید، تا معلوم دارد چه کسی از او به سبب کیفرش که از دیده\u200cها نهان است می\u200cترسد. پس هر کس بعد از پیش آمدن این آزمون تجاوز کند (به شکار بپردازد) عذابی دردناک خواهد داشت."
      },
      {
        "index": 95,
        "text": "ای کسانی که ایمان آورده\u200cاید، شکار را در حالی که مُحرمید مکشید، و هر کس از شما از روی عمد آن را بکشد جزایی برعهده اوست. آن جزا که از میان دام\u200cها (شتر، گاو و گوسفند) است باید با شکاری که کشته است همانند باشد، و به همانندیِ این دو با یکدیگر، دو مرد عادل از خودتان حکم می\u200cکنند، و آن دام قربانیی است که باید به کعبه رسد، یا باید کفّاره\u200cای بدهد که آن خوراکِ درماندگان است یا معادل آن روزه گرفتن است، تا سزای کارش را بچشد. خدا از آنچه پیش از بیان این حکم روی داده درگذشته و کفّاره\u200cای برای آن مقرّر نکرده است. و هر کس از این پس شکاری را بکشد و این کار را تکرار کند خدا از او انتقام می\u200cگیرد، که خدا مقتدری شکست ناپذیر و صاحب انتقام است."
      },
      {
        "index": 96,
        "text": "شکار حیوانات دریا و خوراکی\u200cهای آن برای شما حلال شده است، در حالی که آن برای شما مُحرمان و دیگر کاروانیان بهره\u200cای است، و شکار حیوانات صحرایی بر شما مُحرمان تا هنگامی که در احرام هستید حرام گردیده است، و از خدایی که به سوی او محشور می\u200cشوید پروا کنید."
      },
      {
        "index": 97,
        "text": "خداوند، کعبه آن خانه درخورِ احترام و نیز ماهِ حرام و قربانی حج و قلاده\u200cهای قربانی\u200cهای حج را مایه برپایی مردم در امور دنیا و آخرتشان قرار داده است. این حقیقت را بیان کردیم تا بدانید که خدا آنچه را در آسمان\u200cها و آنچه را در زمین است می\u200cداند و این که خدا به هر چیزی آگاه است."
      },
      {
        "index": 98,
        "text": "بدانید که خداوند گناه پیشگان را به کیفری سخت می\u200cرساند و فرمانبرداران را آمرزنده و مهربان است."
      },
      {
        "index": 99,
        "text": "برعهده پیامبر چیزی جز رساندن پیام\u200cهای الهی نیست، و خدا است که آنچه را آشکار می\u200cکنید و آنچه را نهان می\u200cدارید می\u200cداند."
      },
      {
        "index": 100,
        "text": "بگو: پلید و پاک برابر نیستند، هر چند فراوانیِ پلیدها تو را مجذوب خود سازد. پس ای خردمندان، از خدا پروا کنید و بر آیین او که برخاسته از پاکی هاست پایدار باشید، باشد که نیکبخت گردید."
      },
      {
        "index": 101,
        "text": "ای کسانی که ایمان آورده\u200cاید، از چیزهایی که اگر برای شما آشکار شود بر تکلیف شما می\u200cافزاید و در نتیجه شما را اندوهگین می\u200cکند سؤال مکنید. بدانید که ما آنها را در غیر هنگام نزول قرآن بیان نمی\u200cکنیم، ولی اگر هنگامی که قرآن نازل می\u200cشود از آنها سؤال کنید برای شما آشکار می\u200cگردد. خداوند از آنچه نگفته است درگذشته و شما را به آن تکلیف نکرده است، و خدا درگذرنده و بردبار است. پس با پرسش آنها را مجویید."
      },
      {
        "index": 102,
        "text": "به یقین، گروهی که پیش از شما بودند در مورد آنها سؤال کردند ولی بعداً به آنها کافر شدند."
      },
      {
        "index": 103,
        "text": "خداوند درباره بحیره، سائبه، وصیله و حام هیچ حُکمی مقرر نکرده است، ولی کسانی که کافر شده\u200cاند بر خدا دروغ می\u200cبندند و چیزهایی را که خود ساخته\u200cاند حکم خدا معرّفی می\u200cکنند و بیشترشان درک نمی\u200cکنند که بر خدا دروغ بافته\u200cاند."
      },
      {
        "index": 104,
        "text": "و چون به آنان گفته شود: به سوی آنچه خدا فرو فرستاده و به سوی پیامبر بیایید، می\u200cگویند: آنچه پدرانمان را بر آن یافته\u200cایم ما را بس است. آیا در هر حال از راه و رسم پدرانشان پیروی می\u200cکنند، هرچند پدرانشان خود چیزی نمی\u200cدانستند و از سوی کسی نیز هدایت نشده بودند؟"
      },
      {
        "index": 105,
        "text": "ای کسانی که ایمان آورده\u200cاید، مراقب خویشتن باشید، مبادا پس از آن که راه یافته\u200cاید کسانی که گمراه شده\u200cاند به شما زیانی برسانند و گمراهتان کنند. بازگشت شما و آنان همگی به سوی خداست، آن گاه شما و آنان را از حقیقت فرجام آنچه می\u200cکردید آگاه خواهد ساخت."
      },
      {
        "index": 106,
        "text": "ای کسانی که ایمان آورده\u200cاید، چون نشانه\u200cهای مرگ یکی از شما فرا رسید، هنگام وصیت باید دو تن از مردان عادل همکیشتان میان شما گواه باشند، و اگر در سفر بودید و مصیبت مرگ به سراغتان آمد و دو شاهد مسلمان نیافتید باید دو تن از غیر همکیشانتان وصیت شما را گواه باشند. پس اگر در صحّت آنچه وصی اظهار می\u200cدارد تردید کردید، گواهان را پس از نماز [تا برپایی محکمه] نگاه دارید که به خدا سوگند یاد کنند که ما گواهی خود را به هیچ بهایی نمی\u200cفروشیم (آنچه را شاهد بوده\u200cایم به سود کسی تغییر نمی\u200cدهیم) هر چند خویشاوند باشد، و شهادتی را که خدا برعهده ما نهاده است کتمان نمی\u200cکنیم، زیرا در آن صورت از گناهکاران خواهیم بود."
      },
      {
        "index": 107,
        "text": "پس اگر فاش شد که گواهان با گواهی دروغ خود مرتکب گناه شده\u200cاند، دو تن از کسانی که آن دو گواه اصلی بر آنان جفا کردند، به جای آن دو قرار گیرند و به خدا سوگند یاد کنند که گواهی ما از گواهی آن دو درست\u200cتر است و ما با گواهی خود بر ضد آنان، در حقشان تعدی نکرده\u200cایم، چرا که در آن صورت از ستمکاران خواهیم بود."
      },
      {
        "index": 108,
        "text": "این بهترین روش است که شاهدان شهادت را آن گونه که بایسته است ادا کنند یا بترسند از این که پس از سوگندهایشان که بی اعتبار تلقی شده است سوگندها به دیگران واگذار شود. و از خدا پروا کنید و گوش فرادهید. و خدا مردم فسق پیشه را هدایت نمی\u200cکند."
      },
      {
        "index": 109,
        "text": "روزی که خداوند همه پیامبران را گرد می\u200cآورد و به آنان می\u200cگوید: از سوی مردمی که به سویشان فرستاده شدید چه پاسخی به شما داده شد؟ می\u200cگویند: ما چنان که باید آگاهی نداریم، تو هستی که همه نهان\u200cها را می\u200cدانی."
      },
      {
        "index": 110,
        "text": "زمانی [را یاد کن] که خدا به عیسی، پسر مریم گفت: نعمت مرا که بر تو و مادرت ارزانی داشتم به یاد آور، آن گاه که تو را به وسیله (روح القدس) تأیید کردم، که با مردم در حالی که نوزادی در گهواره بودی و هنگامی که میانسال شدی سخن می\u200cگفتی، و نعمت مرا به یاد آور، آن گاه که به تو کتاب آسمانی و حکمت و تورات و انجیل آموختم، و آن گاه که به اذن من از گِل چیزی همانند شکل پرنده می\u200cساختی و در آن می\u200cدمیدی و آن به اذن من پرنده ای می\u200cشد، و کور مادرزاد و کسی را که دچار پیسی بود به اذن من بهبودی می\u200cبخشیدی، و آن گاه که مردگان را به اذن من از گور زنده بیرون می\u200cآوردی، و آن گاه که شرِّ بنی اسرائیل را از تو بازگرداندم، هنگامی که آن معجزات را برایشان آوردی، پس کسانی از آنان که کفر ورزیدند گفتند: این جز جادویی آشکار نیست."
      },
      {
        "index": 111,
        "text": "و یاد کن نعمت مرا آن گاه که به حواریون وحی کردم که به من و پیامبرم ایمان بیاورید. گفتند: ایمان آوردیم، و گواه باش که ما تسلیم توییم."
      },
      {
        "index": 112,
        "text": "یاد کن زمانی را که حواریون گفتند: ای عیسی پسر مریم، آیا پروردگار تو می\u200cتواند برای ما از آسمان مائده\u200cای فروفرستد؟ گفت: اگر ایمان دارید از خدا پروا کنید و پس از این همه نشانه\u200cها که بر رسالت من است نشانه دیگر مخواهید."
      },
      {
        "index": 113,
        "text": "گفتند: می\u200cخواهیم از آن بخوریم و دل هایمان نیز بدان آرامش یابد، و بدانیم که در رسالت خود به ما راست گفته\u200cای و می\u200cخواهیم از زمره گواهان آن مائده آسمانی باشیم."
      },
      {
        "index": 114,
        "text": "عیسی پسر مریم گفت: خداوندا، پروردگارا، از آسمان مائده\u200cای بر ما فروفرست تا برای ما عیدی باشد هم برای نخستین گروه امّت ما و هم برای آخرین گروه امّتمان و نیز نشانه\u200cای از جانب تو باشد، و بدین وسیله به ما روزی ده که تو بهترین روزی دهندگانی."
      },
      {
        "index": 115,
        "text": "خدا گفت: من آن را بر شما فرو خواهم فرستاد، اما هر کس از شما پس از آن کفر ورزد، او را به گونه\u200cای از عذاب کیفر می\u200cکنم که هیچ یک از جهانیان را آن گونه کیفر نکرده\u200cام."
      },
      {
        "index": 116,
        "text": "و یاد کن هنگامی را که خدا به عیسی می\u200cگوید: ای عیسی پسر مریم، آیا تو به مردم گفتی که غیر از خدا من و مادرم را معبود خویش گیرید؟ عیسی می\u200cگوید: تو پیراسته\u200cای از این که شریکی داشته باشی! مرا نرسد که چیزی بگویم که سزاوار من نیست. اگر آن را گفته بودم قطعاً تو آن را می\u200cدانستی. تو آنچه را که در ذات من است می\u200cدانی و من آنچه را که در ذات توست نمی\u200cدانم، چرا که فقط تو به همه نهان\u200cها دانایی."
      },
      {
        "index": 117,
        "text": "به آنان چیزی جز آنچه مرا بدان فرمان دادی نگفتم، به آنان گفتم: خدا را که پروردگار من و پروردگار شماست بپرستید، و تا هنگامی که در میانشان بودم بر اعمالشان گواه بودم، و چون مرا برگرفتی، تو خود بر کارهایشان نگهبان بودی، و تو بر هر چیز گواهی."
      },
      {
        "index": 118,
        "text": "اگر عذابشان کنی آنان بندگان تواَند و اختیار کارشان با توست، و اگر آنان را بیامرزی کسی حق ندارد بر تو ایراد گیرد، زیرا شکست در تو راه ندارد و کارهای تو همه از روی حکمت است."
      },
      {
        "index": 119,
        "text": "آن روز خدا به عیسی می\u200cگوید: تو از راستگویانی و امروز روزی است که راستگویان را راستی شان سود می\u200cدهد، برای آنان بوستان\u200cهایی است پر درخت که از زیر آنها جوی\u200cها روان است و برای همیشه در آن ماندگارند. خدا از آنان خشنود است و آنان نیز از خدا خشنودند. این است سعادت بزرگ."
      },
      {
        "index": 120,
        "text": "فرمانروایی آسمان\u200cها و زمین و آنچه در آنهاست از آنِ خداست، و او بر هر کاری تواناست."
      }
    ],
    "index": 5
  },
  {
    "aya": [
      {
        "index": 1,
        "text": "ستایش از آنِ خداست که آسمان\u200cها و زمین را آفریده و تاریکی\u200cها و نور را پدید آورده است، با این حال کسانی که کافر شدند غیر او را با پروردگارشان برابر می\u200cکنند."
      },
      {
        "index": 2,
        "text": "اوست آن که شما آدمیان را از گِلی آفرید، آن گاه برای شما سرآمدی مقرر داشت، و سرآمدی که تعیین شده و دگرگونی ندارد نزد اوست، با این حال شما در یکتایی او در اداره امور جهان تردید می\u200cکنید."
      },
      {
        "index": 3,
        "text": "و اوست خدا، هم در آسمان\u200cها و هم در زمین، کارهای نهان و آشکار شما را می\u200cداند، و نیز حالات نفسانی شما را که بر اثر اعمال نیک و بد فراهم می\u200cآورید می\u200cداند."
      },
      {
        "index": 4,
        "text": "و هیچ نشانه\u200cای از نشانه\u200cهای پروردگارشان که آشکارکننده حق است برایشان نیامد مگر این که از آن روی برتافتند."
      },
      {
        "index": 5,
        "text": "زیرا آنان حق را آن گاه که برایشان آمد دروغ انگاشتند، پس به زودی اخبار و نتایج آنچه به مسخره اش می\u200cگرفتند به آنان خواهد رسید."
      },
      {
        "index": 6,
        "text": "آیا ندیده\u200cاند که چه بسیار مردمی را که پیش از آنان بودند هلاک کردیم؟ مردمی که به آنان در زمین توانایی\u200cهایی داده بودیم که به شما آن توانایی\u200cها را نداده\u200cایم، و ابرهای پرباران به سویشان گسیل کردیم تا باران\u200cهای سودمند بر آنان فروریزند، و نهرهای بسیاری را پدید آوردیم که از زیر خانه\u200cها و قصرهایشان روان بود، سپس آنان را به سبب گناهانشان نابود کردیم و پس از آنان مردمی دیگر پدید آوردیم."
      },
      {
        "index": 7,
        "text": "و اگر کتابی نوشته در کاغذ بر تو نازل می\u200cکردیم و آنها آن را با دست\u200cهای خود لمس می\u200cکردند، باز هم کسانی که کافر شده اند می\u200cگفتند: این جز سحری آشکار نیست."
      },
      {
        "index": 8,
        "text": "و گفتند: چرا فرشته\u200cای بر او نازل نمی\u200cشود تا نشانه\u200cای بر راستی و درستی رسالت او باشد؟ ولی اگر فرشته\u200cای هم نازل می\u200cکردیم باز آنان ایمان نمی\u200cآوردند و در نتیجه کار به پایان می\u200cرسید و هلاک می\u200cشدند و هیچ مهلتی نمی\u200cیافتند."
      },
      {
        "index": 9,
        "text": "و اگر ما پیامبری را که باید به سویشان بیاید فرشته\u200cای قرار می\u200cدادیم، باز هم او را به صورت مردی درمی آوردیم، و بر آنان حق را که اینک به بهانه\u200cها و شبهاتی واهی در مورد رسالت بشر، بر خود و دیگران پوشیده می\u200cدارند پوشیده می\u200cداشتیم."
      },
      {
        "index": 10,
        "text": "و ای پیامبر، به راستی رسولانی که پیش از تو بودند به سبب هشدارهایشان مورد استهزا قرار گرفتند، پس بر کسانی که پیامبران را مسخره می\u200cکردند، همان عذابی که آن را به استهزا می\u200cگرفتند فرود آمد و دامنگیرشان شد."
      },
      {
        "index": 11,
        "text": "بگو: در زمین سیر کنید، آن گاه بنگرید فرجام کسانی که پیامبران و اخطارهای آنان را دروغ انگاشتند چگونه بوده است."
      },
      {
        "index": 12,
        "text": "به آنان که معاد را باور ندارند بگو: آنچه در آسمان\u200cها و زمین است از آنِ کیست؟ بگو: از آنِ خداست، همو که مهربانی بر بندگان را بر خود واجب کرده است، پس قطعاً شما مردم را در روز قیامت که هیچ تردیدی در آن نیست گرد می\u200cآورد. کسانی که بر اثر عنادشان با حق خود را باخته و زیانکار ساخته\u200cاند ایمان نمی\u200cآورند."
      },
      {
        "index": 13,
        "text": "و آنچه در شب و روز قرار دارد از آنِ اوست، و اوست که شنونده سخنان و دانا به اعمال نیک و بد بندگان است."
      },
      {
        "index": 14,
        "text": "بگو: آیا غیر خدا را ولیّ نعمت خویش بگیرم؟ خدایی که پدید آورنده آسمان\u200cها و زمین است، و اوست که به بندگانش خوراک می\u200cدهد و نیازهایشان را تأمین می\u200cکند و به او طعام داده نمی\u200cشود چون از همه چیز بی نیاز است. بگو: من فرمان یافته\u200cام که نخستین کسی باشم که در برابر او تسلیم است (بیش از دیگران تسلیم او باشم)، و به من فرمان داده شده است که از مشرکان مباش."
      },
      {
        "index": 15,
        "text": "بگو: من اگر پروردگارم را نافرمانی کنم، از عذاب روز قیامت که روزی بزرگ است می\u200cترسم."
      },
      {
        "index": 16,
        "text": "هر کس در آن روز که قیامت برپا شود عذاب از او گردانده شود، قطعاً خدا بر او رحمت آورده و این است آن نیکبختی آشکار."
      },
      {
        "index": 17,
        "text": "و اگر خدا به تو گزندی برساند کسی جز او برطرف کننده آن نیست، و اگر خیری به تو برساند کسی بازدارنده آن نیست، چرا که او بر هر کاری تواناست."
      },
      {
        "index": 18,
        "text": "او بر بندگان خویش چیره است، در حالی که مافوق آنهاست و بر آنان احاطه دارد، و اوست آن حکیمی که کاری به گزاف نمی\u200cکند و آن آگاهی که دچار خطا نمی\u200cشود."
      },
      {
        "index": 19,
        "text": "از آنان بپرس گواهی چه چیزی از همه برتر و در اثبات حقیقت رساتر است؟ بگو: گواهی خدا از همه برتر است، و او میان من و شما به حقانیت من گواهی داده است، و بگو: این قرآن به من وحی شده است تا به وسیله آن شما و کسانی را که قرآن به آنان می\u200cرسد هشدار دهم. آیا واقعاً شما گواهی می\u200cدهید که با خدا معبودان دیگری است که با او شریک هستند؟ بگو: من گواهی نمی\u200cدهم. بگو: جز این نیست که او معبودی یگانه است و من از آنچه شریک او می\u200cپندارید دوری می\u200cگزینم."
      },
      {
        "index": 20,
        "text": "کسانی که به آنان کتاب آسمانی داده\u200cایم (یهودیان و مسیحیان)، پیامبر را با نشانه\u200cهای ثبت شده در آن کتاب\u200cها می\u200cشناسند همان گونه که پسران خود را می\u200cشناسند، ولی کسانی که با کتمان حق خود را باخته و زیانکار ساخته\u200cاند ایمان نخواهند آورد."
      },
      {
        "index": 21,
        "text": "و کیست ستمکارتر از کسی که بر خدا دروغ بسته یا آیات او را دروغ انگاشته است؟ حقیقت این است که ستمکاران سعادتمند نمی\u200cشوند."
      },
      {
        "index": 22,
        "text": "و روزی را یاد کن که آنان را روانه می\u200cکنیم و یکجا گرد می\u200cآوریم، سپس به کسانی که برای خدا شریکانی پنداشته اند می\u200cگوییم: شریکانتان که آنها را شریک خدا می\u200cپنداشتید کجایند؟"
      },
      {
        "index": 23,
        "text": "آن گاه پاسخشان جز این نیست که می\u200cگویند: به خدا، پروردگارمان سوگند که ما مشرک نبودیم."
      },
      {
        "index": 24,
        "text": "بنگر که چگونه بر خود دروغ می\u200cبندند. آن روز اوصافی که برای خدایانشان بافته بودند از دستشان می\u200cرود. (ناراستی اش برای آنان آشکار می\u200cشود)"
      },
      {
        "index": 25,
        "text": "و از میان آنان کسانی هستند که به تو گوش فرا می\u200cدهند ولی ما بر دل هایشان پرده\u200cهایی افکنده\u200cایم تا آن را درنیابند، و در گوش هایشان سنگینی قرار داده\u200cایم. و اگر هر نشانه\u200cای را ببینند آن را باور نمی\u200cکنند، تا آنجا که چون نزد تو آیند با تو مجادله می\u200cکنند. کسانی که کافر شده اند می\u200cگویند: این (قرآن) چیزی جز افسانه\u200cهایی که مردم نخستین بافته\u200cاند نیست."
      },
      {
        "index": 26,
        "text": "آنان مردم را از پیروی قرآن باز می\u200cدارند و خود نیز از آن دوری می\u200cکنند با این پندار که آیین الهی را به تباهی می\u200cکشند، در حالی که جز خویشتن را تباه نمی\u200cسازند و این را نمی\u200cفهمند."
      },
      {
        "index": 27,
        "text": "ای کاش می\u200cدیدی زمانی را که آنان بر آتش نگاه داشته می\u200cشوند، پس می\u200cگویند: ای کاش به دنیا بازگردانده می\u200cشدیم که در آن صورت نشانه\u200cهای پروردگارمان را دروغ نمی\u200cشمردیم و از مؤمنان می\u200cگشتیم."
      },
      {
        "index": 28,
        "text": "نه، چنین نیست که خواهان ایمان باشند، بلکه آنچه پیش از این در دنیا پنهان می\u200cداشتند (آتش دوزخ) برایشان آشکار شده و آنان را به بازگشت به دنیا آرزومند کرده است، و اگر بازگردانده شوند دوباره به کارهایی که از آن نهی شده بودند برمی گردند، و آنان قطعاً دروغ می\u200cگویند که اگر بازگردند، از مؤمنان می\u200cشوند."
      },
      {
        "index": 29,
        "text": "و می\u200cگفتند: جز این زندگی ما در دنیا زندگی دیگری نیست و پس از مرگ برانگیخته نمی\u200cشویم."
      },
      {
        "index": 30,
        "text": "و ای کاش می\u200cدیدی زمانی را که آنان را در حضور پروردگارشان نگاه داشته\u200cاند و خدا به آنان می\u200cگوید: آیا این حق نیست؟ می\u200cگویند: چرا، سوگند به پروردگارمان که این حق است. خدا می\u200cگوید: پس عذاب را به وسیله همان دوزخی که انکارش می\u200cکردید، بچشید."
      },
      {
        "index": 31,
        "text": "قطعاً کسانی که دیدار خدا را دروغ پنداشتند زیانکار شدند، تا آن گاه که قیامت ـ بی آن که انتظارش را داشته باشند ـ بر آنان رسد، می\u200cگویند: دریغا که درباره آن کوتاهی کردیم. آنان در حالی این سخن را می\u200cگویند که بار سنگین گناهانشان را بر پشت خود حمل می\u200cکنند. بدانید که بد باری است که آنان برمی دارند."
      },
      {
        "index": 32,
        "text": "و زندگی دنیا چیزی جز بازیچه و سرگرمی نیست، و قطعاً سرای آخرت برای کسانی که تقوا پیشه می\u200cکنند بهتر است، پس آیا درنمی یابید؟"
      },
      {
        "index": 33,
        "text": "و به یقین می\u200cدانیم که آنچه کافران درباره رسالت تو می\u200cگویند تو را اندوهگین می\u200cکند. اندوه مخور، چرا که آنان در حقیقت تو را تکذیب نمی\u200cکنند، بلکه این ستمکاران نشانه\u200cهای خدا را انکار می\u200cکنند."
      },
      {
        "index": 34,
        "text": "و همانا پیامبرانی هم که پیش از تو بودند تکذیب شدند، ولی بر تکذیبی که با آن رو به رو گردیدند و بر آزاری که دیدند شکیبایی نمودند تا این که یاری ما به آنان رسید، و سخنان خدا (سنت\u200cهای او) را هیچ دگرگون کننده\u200cای نیست، پس نصرت ما را حتمی بدان. و قطعاً بخشی از داستان پیامبران به تو رسیده و با محنت\u200cهای آنان آشنا شده\u200cای."
      },
      {
        "index": 35,
        "text": "و اگر رویگردانی آنان بر تو گران است، چنانچه می\u200cتوانی راهی در درون زمین یا نردبانی در آسمان بجویی و بدان جا روی و معجزه\u200cای برایشان بیاوری که آنان را به پذیرش حق وادارد چنین کن، ولی بدان که اگر خدا می\u200cخواست آنان را بر هدایت گرد می\u200cآورد، پس مبادا از کسانی باشی که به معارف الهی جاهلند."
      },
      {
        "index": 36,
        "text": "فقط کسانی که شنونده حق اند دعوت تو را اجابت می\u200cکنند، نه آنان که چون مردگان ناشنوایند، و خدا همه مردگان را در روز قیامت برمی انگیزد و حقیقت را به آنان می\u200cفهماند، آن گاه به سوی او بازگردانده می\u200cشوند."
      },
      {
        "index": 37,
        "text": "و گفتند: چرا بر محمد از جانب پروردگارش معجزه\u200cای که دلخواه ماست نازل نمی\u200cشود؟ بگو: خدا تواناست بر این که هر نشانه\u200cای فروفرستد، ولی بیشتر آنان از قدرت بی کران خدا آگاه نیستند و نیز نمی\u200cدانند که اگر پس از آمدن معجزه\u200cای که پیشنهاد می\u200cکنند ایمان نیاورند عذاب آنان را فرومی گیرد."
      },
      {
        "index": 38,
        "text": "و هیچ جنبنده\u200cای در زمین نیست و نه هیچ پرنده\u200cای که با دو بال خود پرواز می\u200cکند مگر این که آنها نیز مانند شما آدمیان امت\u200cهایی هستند ـ ما در آن کتاب چیزی را فروگذار نکرده\u200cایم ـ وانگهی آنها چون شما آدمیان به سوی پروردگارشان محشور خواهند شد."
      },
      {
        "index": 39,
        "text": "و کسانی از شما که آیات ما را دروغ انگاشته\u200cاند کرانی هستند که از شنیدن سخن حق ناتوانند و لال\u200cهایی هستند که از گفتن حق ناتوانند. آنها در تاریکی\u200cها به سر می\u200cبرند، از این رو نمی\u200cتوانند راه درست را ببینند. خدا هر که را بخواهد گمراه می\u200cکند و هر که را بخواهد بر راهی راست قرار می\u200cدهد."
      },
      {
        "index": 40,
        "text": "ای محمد، به مشرکان بگو: به من خبر دهید، اگر عذاب خدا به سوی شما آید یا لحظه قیامت بر شما دررسد، آیا برای برطرف شدن آن غیر خدا را می\u200cخوانید؟ اگر راستگویید، به این حقیقت اعتراف کنید."
      },
      {
        "index": 41,
        "text": "نه! غیر خدا را نمی\u200cخوانید، بلکه فقط خدا را می\u200cخوانید ـ پس او اگر بخواهد، آنچه را که برطرف شدنش را از او می\u200cطلبید برطرف می\u200cکند ـ و چیزهایی را که شریک او پنداشته\u200cاید از یاد می\u200cبرید."
      },
      {
        "index": 42,
        "text": "همانا پیش از تو نیز پیامبرانی را به سوی امت\u200cهایی به رسالت فرستادیم [ولی آنها ایمان نیاوردند] ازاین رو آنان را به گزند و محنت گرفتار کردیم، باشد که در برابر خدا فروتنی کنند و او را بخوانند."
      },
      {
        "index": 43,
        "text": "پس چرا هنگامی که عذاب ما بر آنان دررسید فروتنی نکردند و به سوی خدا بازنگشتند؟ بلکه دل هایشان سخت شد و شیطان کارهایی را که می\u200cکردند برای آنان بیاراست."
      },
      {
        "index": 44,
        "text": "پس وقتی که آنچه را بدان تذکر داده شدند به فراموشی سپردند، درهای هرگونه موهبت را بر آنان گشودیم، تا چون به چیزهایی که به آنان داده شد شادمان گشتند ناگهان آنان را به کیفر گرفتیم و همان دم خاموش گشتند و هیچ حجتی بر ما نداشتند."
      },
      {
        "index": 45,
        "text": "پس ریشه آن مردمی که ستم کردند قطع شد، و ستایش از آنِ خداست که پروردگار جهانیان است."
      },
      {
        "index": 46,
        "text": "ای پیامبر، به مشرکان بگو: به من خبر دهید، اگر خدا گوش\u200cها و دیدگانتان را بگیرد و بر دل هایتان مهر نهد جز خدا کدام معبودی است که آن را برای شما بازآورد؟ بنگر چگونه نشانه\u200cهای توحید را به سوی اندیشه\u200cها می\u200cگردانیم، سپس آنان روی برمی تابند."
      },
      {
        "index": 47,
        "text": "بگو: به من خبر دهید، اگر عذاب خدا ناگهان یا آشکارا به شما رسد، آیا جز گروه ستمکار نابود خواهند شد؟"
      },
      {
        "index": 48,
        "text": "و ما پیامبران را جز برای مژده رساندن و هشدار دادن به رسالت نمی\u200cفرستیم. پس کسانی که ایمان بیاورند و صلاح پیشه سازند نه ترسی آنان را فرومی گیرد و نه اندوهگین می\u200cشوند."
      },
      {
        "index": 49,
        "text": "و کسانی که نشانه\u200cهای ما را دروغ انگاشته\u200cاند، به سزای این که راه بندگی خدا را وانهاده\u200cاند، عذاب به آنان خواهد رسید."
      },
      {
        "index": 50,
        "text": "بگو: من به شما نمی\u200cگویم که گنجینه\u200cهای خدا که پدیده\u200cها را از آن به وجود می\u200cآورد نزد من است، تا خواسته\u200cهای شما را برآورده کنم، و غیب نمی\u200cدانم تا آنچه را که نهان است برای شما بازگویم، و به شما نمی\u200cگویم که من فرشته\u200cام که خوردن و آشامیدن را بر من عیب می\u200cگیرید. تفاوت من و شما در این است که خدا به من وحی کرده و مرا بینا نموده است، و من جز آنچه را که به من وحی می\u200cشود پیروی نمی\u200cکنم. بگو: آیا نابینا و بینا برابرند؟ پس آیا نمی\u200cاندیشید که باید نابینا از بینا پیروی کند؟"
      },
      {
        "index": 51,
        "text": "و به وسیله این قرآن کسانی را هشدار ده که می\u200cترسند به سوی پروردگارشان محشورشان کنند در حالی که جز او سرپرست و شفاعت کننده\u200cای ندارند، آری هشدارشان ده، باشد که تقوا پیشه کنند."
      },
      {
        "index": 52,
        "text": "و مبادا به درخواست کفرپیشگان توانگر، مؤمنان تهیدستی را که هر صبح و عصر خدا را می\u200cخوانند و قرب او را می\u200cجویند از خود برانی، نه چیزی از حساب اعمال آنان برعهده توست و نه چیزی از حساب اعمال تو برعهده آنان است که بخواهی آنان را از خود برانی. اگر چنین کنی از ستمگران خواهی شد."
      },
      {
        "index": 53,
        "text": "و بدین سان برخی از مردم را به وسیله برخی دیگر آزمودیم، عده\u200cای را توانگر و گروهی را تهیدست قرار دادیم، تا کافران متکبر درباره مؤمنان تهیدست بگویند: آیا از میان ما اینانند که خدا به آنها نعمت عطا کرده و به ایمان رهنمونشان ساخته است؟ آری چنین است، مگر نه این است که خدا از همه کس به سپاسگزاران نعمتش داناتر است."
      },
      {
        "index": 54,
        "text": "و چون کسانی که به آیات ما ایمان دارند نزد تو آیند، به آنان بگو: سلام بر شما. پروردگارتان رحمت را بر خود واجب کرده است. چنین است که هر کس از شما از روی نادانی ـ نه از روی تکبر و خودبرتربینی ـ گناهی کند سپس بعد از آن توبه نماید و شایسته گردد، خدا او را می\u200cبخشد که او آمرزنده و مهربان است."
      },
      {
        "index": 55,
        "text": "و بدین سان آیات (معارف الهی) را شرح می\u200cدهیم تا اموری که باید، تحقق یابد و راه گنهکاران نیز برای اهل ایمان آشکار شود."
      },
      {
        "index": 56,
        "text": "بگو: من نهی شده\u200cام از این که کسانی را بپرستم که شما آنها را به جای خدا می\u200cخوانید و می\u200cپرستید. بگو: پرستش غیر خدا برخاسته از هواهای نفسانی شماست و من از هواهای شما پیروی نمی\u200cکنم، چرا که در این صورت گمراه شده\u200cام و از ره یافتگان نخواهم بود."
      },
      {
        "index": 57,
        "text": "بگو: من در اثبات رسالت خود، بر قرآن که دلیلی روشن از جانب پروردگار من است اتکا دارم و شما آن را دروغ انگاشته\u200cاید، و معجزاتی که درخواست می\u200cکنید و شتاب در آمدنِ آنها را می\u200cخواهید در اختیار من نیست. فرمانروایی جز از آنِ خدا نیست، حق را از باطل جدا می\u200cکند و او بهترین داور میان من و شماست."
      },
      {
        "index": 58,
        "text": "بگو: اگر آنچه از من درخواست می\u200cکنید و شتاب در آمدنِ آن را می\u200cخواهید در اختیار من بود و من آن را می\u200cآوردم، شما باز هم ایمان نمی\u200cآوردید و کار میان من و شما به پایان رسیده بود، و خدا از هر کسی به ستمکاران داناتر است."
      },
      {
        "index": 59,
        "text": "و گنجینه\u200cهای غیب تنها نزد اوست، جز او کسی آنها را نمی\u200cداند، و آنچه را که در خشکی و دریاست می\u200cداند، و هیچ برگی نمی\u200cافتد مگر این که آن را می\u200cداند، و هیچ دانه\u200cای در تاریکی\u200cهای زمین فرونمی افتد و نه هیچ\u200cتر و خشکی مگر این که آنها را می\u200cداند. آری هیچ چیزی فرونمی افتد مگر این که آن در کتابی روشن ثبت شده است."
      },
      {
        "index": 60,
        "text": "اوست آن که شما را در شب (آن گاه که می\u200cخوابید) برمی گیرد در حالی که می\u200cداند در روز چه دستاوردی داشته\u200cاید، سپس در روز (آن گاه که بیدار می\u200cشوید) شما را برمی انگیزد تا سرآمدی که معین شده است سپری گردد، آن گاه پس از پایان یافتن سرآمدتان بازگشت شما به سوی اوست، سپس شما را از حقیقت کارهایی که می\u200cکردید آگاه می\u200cکند."
      },
      {
        "index": 61,
        "text": "و اوست که بر بندگان خویش چیره است در حالی که مافوق آنهاست و بر آنان احاطه دارد، و بر شما فرشتگانی می\u200cفرستد که از بلاهای ویرانگر نگاهتان دارند، تا آن گاه که مرگ یکی از شما فرارسد، فرستادگان ما جان او را می\u200cگیرند و در این کار کوتاهی نمی\u200cکنند."
      },
      {
        "index": 62,
        "text": "و پس از آن که آدمیان مردند برانگیخته می\u200cشوند و به سوی خدا که مولای حقیقی آنان است بازگردانده می\u200cشوند. همگان بدانند که فرمانروایی تنها از آنِ اوست و او سریع\u200cترین حسابرسان است."
      },
      {
        "index": 63,
        "text": "بگو: چه کسی شما را از دشواری\u200cهایی که در تاریکی\u200cهای خشکی و دریا برایتان پدید می\u200cآید رهایی می\u200cبخشد؟ آنگاه شما او را آشکارا و با فروتنی و نیز در نهان می\u200cخوانید که اگر ما را از این مهلکه نجات بخشد بی گمان از سپاسگزاران او خواهیم شد."
      },
      {
        "index": 64,
        "text": "بگو: خداست که شما را از آن سختی\u200cها و از هر اندوه دیگری نجات می\u200cبخشد، آن گاه شما پیمان خود را می\u200cشکنید و همچنان برای او شریک می\u200cپندارید."
      },
      {
        "index": 65,
        "text": "بگو: خداست که می\u200cتواند از فراز سرتان یا از زیر پاهایتان عذابی بر شما بفرستد یا شما را به صورت فرقه\u200cها و گروه\u200cهای مختلف به هم اندازد و گزند برخی از شما را به برخی دیگر بچشاند. بنگر که چگونه نشانه\u200cها را به سوی اندیشه\u200cها می\u200cگردانیم، باشد که آنان بفهمند."
      },
      {
        "index": 66,
        "text": "ای پیامبر، قوم تو عذاب الهی را دروغ انگاشتند در حالی که آن راست و درست است. به آنان بگو: من عهده دار امور شما نیستم تا بتوانم شما را از تکذیب حق بازدارم."
      },
      {
        "index": 67,
        "text": "هر خبری هنگام وقوعی دارد که در آن ظرف تحقق خواهد یافت، و به زودی خواهید دانست چه کیفری برای خود آماده ساخته\u200cاید."
      },
      {
        "index": 68,
        "text": "و چون ببینی که کسانی از روی انکار و تمسخر در آیات ما فرو می\u200cروند از آنان روی برتاب تا در سخنی دیگر غیر از آن درآیند، و اگر شیطان تو را به فراموشی انداخت و در آن حال با آنان نشستی، پس از یادآوری با آن مردم ستمگر منشین."
      },
      {
        "index": 69,
        "text": "و بر آنان که تقوا پیشه کرده\u200cاند چیزی از حساب کسانی که آیات خدا را به مسخره می\u200cگیرند نخواهد بود و به گناه آنان مؤاخذه نخواهند شد، ولی به آنان یادآور شده\u200cایم که با ایشان همنشینی نکنند، باشد که در دام این گناه نیفتند و همچنان از آن بپرهیزند."
      },
      {
        "index": 70,
        "text": "و کسانی را که دین خود را بازیچه و سرگرمی گرفته\u200cاند و زندگی دنیا آنان را فریفته است رها کن، و با این قرآن حقایق را به مردم یادآوری کن تا مبادا کسی به خاطر گناهانی که فراهم آورده است از پاداش\u200cهای الهی محروم گردد. برای چنین کسی سرپرست و شفاعت کننده\u200cای جز خدا نیست، و اگر هر فدیه\u200cای برای رهایی خود بدهد از او پذیرفته نمی\u200cشود. آنان کسانی اند که به سبب آنچه فراهم آورده\u200cاند از پاداش\u200cهای الهی محرومند، و به سزای این که بر کفر خود اصرار میورزیدند، نوشیدنی ای از آب جوشان و عذابی دردناک خواهند داشت."
      },
      {
        "index": 71,
        "text": "بگو: آیا جز خدا چیزی را بخوانیم که نه سودی به ما می\u200cرساند و نه زیانی، و آیا پس از آن که خدا ما را هدایت کرده، به گذشته\u200cهای خود که چیزی جز گمراهی نبوده است بازگردانده شویم؟ مانند کسی که شیاطین می\u200cخواهند او را به زمین فروافکنند، در حالی که سرگشته است و یارانی راه یافته هم دارد که او را به هدایت فرا می\u200cخوانند که: به سوی ما بیا. بگو: هدایتِ خداست که هدایت واقعی است، و ما فرمان یافته\u200cایم که تسلیم پروردگار جهانیان باشیم."
      },
      {
        "index": 72,
        "text": "و به ما گفته شده است که نماز را برپا دارید و از حساب و کیفر خدا پروا کنید، و اوست آن که شما را به سویش روانه خواهند کرد."
      },
      {
        "index": 73,
        "text": "و اوست آن که آسمان\u200cها و زمین را به حق آفرید و هدفی برای آن مقرر داشت، و روزی که قیامت را می\u200cگوید: باش، قیامت پدید می\u200cآید و سخن او حق است. و روزی که در صور دمیده شود، برای همگان آشکار گردد که پادشاهی فقط از آنِ اوست. به نهان و آشکار داناست، و اوست که تدبیرش حکیمانه است و از همه امور آگاه است."
      },
      {
        "index": 74,
        "text": "و یاد کن هنگامی را که ابراهیم به پدرش آزر گفت: آیا بت\u200cهایی [ناتوان] را خدایان خود می\u200cگیری و به پرستش آنها می\u200cپردازی؟ بی گمان، من تو و قوم تو را در گمراهی آشکاری می\u200cبینم."
      },
      {
        "index": 75,
        "text": "و بدین سان به ابراهیم ملکوت آسمان\u200cها و زمین (وجود ربطی آنها به خدا) را نشان دادیم تا حقایقی را دریابد و از کسانی باشد که به آیات ما یقین دارند."
      },
      {
        "index": 76,
        "text": "از این رو هنگامی که تاریکی شب او را فراگرفت و ستاره\u200cای را دید، گفت: این پروردگار و مالک من است که تدبیر امور می\u200cکند، اما چون غروب کرد گفت: غروب کنندگان را دوست ندارم، چرا که آنها درخور تدبیر نیستند."
      },
      {
        "index": 77,
        "text": "آن گاه ماه در پی آن برآمد و هنگامی که ماه را دید طلوع می\u200cکند گفت: این پروردگار و مالک من است و تدبیر امور در اختیار اوست، اما وقتی آن هم غروب کرد گفت: اگر آن کس که حقیقتاً پروردگار من است مرا راه ننماید بی گمان در زمره مردم گمراه خواهم بود."
      },
      {
        "index": 78,
        "text": "پس از آن خورشید از افق برآمد و چون خورشید را در حال طلوع دید گفت: این پروردگار من است این از همه بزرگ\u200cتر است، اما همین که خورشید نیز غروب کرد گفت: ای مردم، من از شرک ورزیدن شما و از آنچه شریک خدا شمرده\u200cاید دور و برکنارم."
      },
      {
        "index": 79,
        "text": "بی تردید، من به کسی روی کردم که آسمان\u200cها و زمین را پدید آورده است و من به غیر او تمایل نخواهم یافت و از مشرکان نخواهم بود."
      },
      {
        "index": 80,
        "text": "و قومش با او بر سر این که تدبیر امور در اختیار خدایان آنهاست به محاجه پرداختند و او را از گزند بت\u200cها بیم دادند. ابراهیم گفت: آیا با من درباره پروردگاری خدا محاجّه می\u200cکنید در حالی که او مرا به سوی خود هدایت کرده است؟ و من از آنچه شما شریک او می\u200cپندارید بیم ندارم تا به پرستش آن ناگزیر باشم، مگر این که پروردگارم ترس از آن را برای من بخواهد. علم پروردگارم همه چیز را فرا گرفته است، آیا درنمی یابید و متذکّر نمی\u200cشوید؟"
      },
      {
        "index": 81,
        "text": "چگونه من از آنچه شریک خدا می\u200cپندارید بترسم در حالی که شما نمی\u200cترسید از این که چیزهایی را شریک خدا قرار داده\u200cاید که او هیچ حجّتی بر خدایی آنها بر شما فرو نفرستاده است؟ با این وصف، اگر اهل دانشید کدام یک از ما دو گروه به ایمنی سزاوارتر است؟"
      },
      {
        "index": 82,
        "text": "آن گاه گفت: کسانی که به یکتایی خدا در تدبیر جهان ایمان آورده و ایمانشان را با هیچ ستمی نپوشانده و بی اثر نکرده\u200cاند آنانند که ایمنی دارند و آنان هدایت یافتگانند."
      },
      {
        "index": 83,
        "text": "ای پیامبر، این بود حجت ما که آن را به ابراهیم در برابر قومش عطا کردیم. هر که را بخواهیم به درجاتی از علم و هدایت بالا می\u200cبریم، و ما به کسانی که درخورِ آنند آگاهیم و آن را براساس حکمت به آنان عطا می\u200cکنیم. به راستی پروردگار تو حکیم و داناست."
      },
      {
        "index": 84,
        "text": "و به او اسحاق و یعقوب را بخشیدیم و همه آنان را هدایت کردیم و نوح را پیش از این راه نمودیم، و داود و سلیمان و ایّوب و یوسف و موسی و هارون را که از ذریه نوح اند هدایت کردیم. آنان از نیکوکاران بودند و ما نیکوکاران را این گونه پاداش می\u200cدهیم."
      },
      {
        "index": 85,
        "text": "و نیز از ذریّه نوح، زکریا و یحیی و عیسی و الیاس را راه نمودیم، همه آنان از شایستگان بودند."
      },
      {
        "index": 86,
        "text": "و اسماعیل و یسع و یونس و لوط را که از نسل نوح بودند هدایت کردیم و آنان را بر مردم جهان برتری بخشیدیم."
      },
      {
        "index": 87,
        "text": "و از پدران و فرزندان و برادرانشان گروهی را راه نمودیم و آنان را برگزیدیم و همگی را به راهی مستقیم هدایت کردیم."
      },
      {
        "index": 88,
        "text": "این است هدایت خدا که از بندگانش هر که را بخواهد بدان راه می\u200cنماید، و پیامبران را بدان هدایت کرده است، و اگر آنان هم شرک میورزیدند قطعاً کارهای نیکی که انجام داده بودند تباه می\u200cشد و از دستشان می\u200cرفت."
      },
      {
        "index": 89,
        "text": "آنان کسانی بودند که کتاب آسمانی و داوری و نبوت به ایشان دادیم. ای پیامبر، اگر این مردم به آنچه به پیامبران داده\u200cایم کافر شوند، غم مدار، زیرا گروهی را بر آن گمارده\u200cایم که هرگز به آن کافر نمی\u200cشوند."
      },
      {
        "index": 90,
        "text": "اینانند کسانی که خدا آنان را راه نموده است پس راهشان را پیروی کن و مردم را بدان فراخوان و به آنان بگو: من بر ابلاغ آن از شما هیچ مزدی درخواست نمی\u200cکنم، چرا که آن تذکاری برای همه امّت\u200cهای بشری و غیر بشری است و وسیله کسب درآمد نیست."
      },
      {
        "index": 91,
        "text": "یهودیان خدا را چنان که درخورِ عظمت اوست بزرگ نداشتند آن گاه که گفتند: خدا بر هیچ بشری چیزی (وحی و کتاب آسمانی) فرو نفرستاده است. به آنان بگو: چه کسی آن کتابی را که موسی آورد و برای مردم مایه روشنی و هدایت بود فرو فرستاد؟ شما آن را در کاغذهایی می\u200cنویسید و بخشی از آن را آشکار می\u200cکنید و بسیاری را نهان می\u200cدارید. و به شما معارفی از دین آموخته شده است که نه خود می\u200cتوانستید آنها را فراگیرید و نه پدرانتان. آیا آنها را چه کسی به شما آموخت؟ بگو: خدا آن کتاب را نازل کرد و او آن حقایق را به شما آموخت. پس از این پاسخ آنان را به حال خود واگذار تا در باطلی که فرو رفته\u200cاند بازی کنند."
      },
      {
        "index": 92,
        "text": "و این قرآن کتابی است پرخیر و برکت که ما آن را فرو فرستادیم و کتابی را که پیش از آن بوده است تصدیق می\u200cکند. آن را فرو فرستادیم تا به وسیله آن مردمِ ام القری (مکه) و کسانی را که پیرامون آنند هشدار دهی. و کسانی که به سرای آخرت ایمان دارند، به این قرآن ایمان می\u200cآورند و آنانند که بر نماز خود مراقبت می\u200cکنند (آن را با حالت خشوع به جای می\u200cآورند)."
      },
      {
        "index": 93,
        "text": "و کیست ستمکارتر از آن کس که با شریک قرار دادن برای خدا بر او دروغ بسته یا آن کس که گفته به من وحی شده در حالی که چیزی بر او وحی نشده است و آن کس که گفته من نیز به زودی مانند آنچه خدا نازل کرده است نازل خواهم کرد؟ ای کاش می\u200cدیدی زمانی را که این ستمکاران در دشواری\u200cهای مرگ فرو رفته\u200cاند و فرشتگان دست\u200cهای خود را گشوده\u200cاند و می\u200cگویند: جان\u200cهای خود را برآورید، امروز به سزای آن سخنان دروغی که بر خدا می\u200cبستید و از روی تکبر آیات او را انکار می\u200cکردید به عذاب خوارکننده کیفر داده می\u200cشوید."
      },
      {
        "index": 94,
        "text": "به راستی امروز (روز مرگ) همان گونه که نخستین بار شما را آفریدیم تنها نزد ما آمده\u200cاید، و آنچه را به شما داده بودیم که در زندگی دنیا از آن بهره برید، پشت سر خود نهاده\u200cاید، و شفاعت کنندگان خود را که می\u200cپنداشتید در تدبیر امور شما شریک خدا هستند با شما نمی\u200cبینیم. همانا میان شما جدایی افتاده و اینک با مشاهده حقیقت، آنچه باور کرده بودید از شما دور گشته و ناپدید شده است. (ناراستی اش برای شما آشکار گشته است)"
      },
      {
        "index": 95,
        "text": "خداوند دانه و هسته را می\u200cشکافد و از آن دو، گیاه و درخت می\u200cرویاند. موجود زنده را از موجود بی جان پدید می\u200cآورد و مرده را نیز از زنده برمی آورد. ای مردم، آن کس که چنین می\u200cکند خداست نه غیر او، پس تا کی شما را از حق بازمی دارند و به سوی باطل برمی گردانند؟"
      },
      {
        "index": 96,
        "text": "او شکافنده سپیده دم است، و اوست که شب را مایه آرامش قرار داده و حرکت خورشید و ماه را با حساب\u200cهایی مقرر داشته است. این است اندازه گیری آن شکست ناپذیر دانا."
      },
      {
        "index": 97,
        "text": "و اوست آن که ستارگان را برای شما پدید آورده تا به وسیله آنها در تاریکی\u200cهای خشکی و دریا راه یابید. به راستی ما نشانه\u200cهای یکتایی خود را برای مردمی که می\u200cدانند به روشنی بیان کرده\u200cایم."
      },
      {
        "index": 98,
        "text": "و اوست آن که شما را از یک تن پدید آورده است، پس برخی از شما به جایگاه استقرار خود در زمین آمده\u200cاید و برخی در جایگاهی به ودیعت نهاده شده\u200cاید تا به محل استقرار خود برسید. به راستی ما نشانه\u200cهای یکتایی خود را برای مردمی که درمی یابند به روشنی بیان کرده\u200cایم."
      },
      {
        "index": 99,
        "text": "و اوست آن که از آسمان آبی فرو فرستاد، پس به وسیله آن هر چیزی را که قابل رویش و رشد است برآوردیم، آن گاه از آن گیاهی سبز رویاندیم، و از آن دانه\u200cهایی بر هم نشسته برمی آوریم، و از درخت خرما، از شکوفه اش، خوشه\u200cهایی است نزدیک [به هم]، و باغ\u200cهایی از درختان انگور و زیتون و انارِ همسان و غیر همسان را رویانیدیم. به میوه هر یک از آنها هنگامی که به بار می\u200cنشیند و به رسیدنِ میوه اش بنگرید. ای مردم، در این مجموعه برای مردمی که ایمان دارند نشانه\u200cهایی از توحید هست."
      },
      {
        "index": 100,
        "text": "و جنیان را شریک خدا انگاشته\u200cاند در حالی که خدا آنها را آفریده است، و از روی نادانی برای او پسران و دخترانی ساخته\u200cاند. منزه است خدا و برتر از آنچه که او را بدان وصف می\u200cکنند."
      },
      {
        "index": 101,
        "text": "خدا آسمان\u200cها و زمین را بی آن که نمونه قبلی داشته باشند پدید آورده است. چگونه او را فرزندی باشد، در حالی که او را همسری نبوده و هر چیزی را آفریده و او به هر چیزی داناست؟"
      },
      {
        "index": 102,
        "text": "آن خداوند دانا تدبیرکننده امور شماست. معبودی شایسته پرستش جز او نیست، زیرا او آفریننده هر چیزی است، پس او را بپرستید که او برپا دارنده و عهده دار هر امری است."
      },
      {
        "index": 103,
        "text": "دیدگان، او را درنمی یابند ولی او همه دیدگان را درمی یابد، و اوست که در ژرفای هر چیزی نفوذ دارد و از ظاهر و باطن آن آگاه است."
      },
      {
        "index": 104,
        "text": "همانا از جانب پروردگارتان روشنگری\u200cهایی برای شما آمده است، پس هر که در آنها بنگرد و آنها را دریابد به سود خود اوست، و هر که کور گردد و آنها را درنیابد به زیان خود اوست، و من بر شما نگهبان نیستم تا بتوانم دل هایتان را به سویی که می\u200cخواهم بکشانم."
      },
      {
        "index": 105,
        "text": "و بدین سان دلیل\u200cها و نشانه\u200cها را با بیان\u200cهای گوناگون می\u200cآوریم تا آنچه باید به انجام رسد، و تا کفرپیشگان به نهایت نگون بختی برسند و بگویند: ای محمّد، تو آنها را از دیگران فرا گرفته\u200cای، و تا قرآن را برای مردمی که می\u200cدانند به روشنی بیان کنیم."
      },
      {
        "index": 106,
        "text": "آنچه را که از جانب پروردگارت به تو وحی شده است پیروی کن که معبودی شایسته پرستش جز او نیست، و از مشرکان روی بگردان."
      },
      {
        "index": 107,
        "text": "و اگر خدا می\u200cخواست آنان مشرک نمی\u200cشدند، و ما تو را نگهبان امور زندگی آنان قرار نداده\u200cایم، و تو عهده دار رفتار و باورهای دینی آنان نیستی."
      },
      {
        "index": 108,
        "text": "و کسانی را که مشرکان به جای خدا می\u200cخوانند دشنام ندهید که آنان نیز خدا را از روی دشمنی که برخاسته از نادانی است دشنام می\u200cدهند. بدین سان برای هر امتی کردارشان را آراسته\u200cایم، پس به آنچه زیبا می\u200cدانند ناسزا مگویید. آن گاه بازگشت آنان به سوی پروردگارشان خواهد بود و او آنان را از حقیقت آنچه انجام می\u200cدادند با خبر خواهد ساخت."
      },
      {
        "index": 109,
        "text": "و با سخت\u200cترین سوگندهایشان به خدا سوگند خوردند که اگر نشانه\u200cای بر رسالت محمد به آنان برسد قطعاً به آن ایمان می\u200cآورند. بگو: نشانه\u200cها فقط نزد خداست و من اختیاردار آنها نیستم. چه بسا آنان را در سوگندهایشان راستگو به شمار آورید ولی چه می\u200cدانید که چون نشانه\u200cها به آنان رسد ایمان نمی\u200cآورند."
      },
      {
        "index": 110,
        "text": "و ما دل\u200cها و دیدگانشان را دگرگون می\u200cکنیم، ازاین رو به آن نشانه\u200cها و معجزه\u200cها ایمان نمی\u200cآورند، همان گونه که بار نخست پیش از آن که معجزات پیشنهادی آنان را ارائه کنیم به قرآن ایمان نیاوردند، و ما آنان را رها می\u200cکنیم که در سرکشی شان همواره سرگردان بمانند."
      },
      {
        "index": 111,
        "text": "اگر پیشنهادهای آنان را می\u200cپذیرفتیم و فرشتگان را به سویشان فرو می\u200cفرستادیم، و مردگان را زنده می\u200cکردیم تا با آنان سخن گویند و درستی دعوت ما را گوشزد کنند، و هر چیزی را روبه روی آنان گرد می\u200cآوردیم تا برای آنان گواهی دهند باز هم ایمان نمی\u200cآوردند، مگر این که خدا بخواهد که آنان ایمان بیاورند، ولی بیشترشان نمی\u200cدانند که معجزه\u200cها و سایر اسباب به اذن خدا اثر می\u200cگذارند."
      },
      {
        "index": 112,
        "text": "ای پیامبر، همان گونه که تو دشمنانی داری، ما برای هر پیامبری دشمنانی از شیاطین انس و جن مقرر داشتیم. آنان برای فریبکاری، سخنان آراسته را با رمز و اشاره به یکدیگر القا می\u200cکنند، و اگر خدا می\u200cخواست چنین نمی\u200cکردند و با پیامبران دشمنی نمی\u200cنمودند، پس آنان را با دروغ\u200cهایی که می\u200cپردازند واگذار."
      },
      {
        "index": 113,
        "text": "ما چنین کردیم تا اهداف مورد نظرمان تحقق یابد و تا دل\u200cهای کسانی که به آخرت ایمان ندارند به سخنان آراسته و فریبنده شیاطین گوش سپارد و تا ایشان آنها را بپسندند، و تا از تیره بختی سرای آخرت فراهم آورند آنچه را فراهم آورنده\u200cاند."
      },
      {
        "index": 114,
        "text": "با این وصف، آیا داوری جز خدا بجویم؟ در حالی که اوست که این کتاب را به سوی شما فروفرستاده است، کتابی که احکام و معارف آن به روشنی بیان شده است. و کسانی که به آنان کتاب آسمانی داده\u200cایم (یهودیان و مسیحیان) می\u200cدانند که آن از جانب پروردگارت به حق نازل شده است، پس هرگز از تردیدکنندگان مباش."
      },
      {
        "index": 115,
        "text": "و پیام پروردگارت (دعوت به آیین اسلام) با رسالت تو و نزول قرآن به درستی و بی هیچ کاستی تحقق یافت و کامل گشت. هیچ دگرگون کننده\u200cای نیست که سخنان او را تغییر دهد، و اوست که شنونده سخن بندگان و دانا به کارهای آنان است."
      },
      {
        "index": 116,
        "text": "بیشتر کسانی که در زمین اند شایسته پیروی نیستند پس اگر از آنان پیروی کنی تو را از راه خدا گمراه می\u200cکنند، زیرا آنان جز از گمان پیروی نمی\u200cکنند و در شناخت معارف الهی تنها به حدس و تخمین اکتفا می\u200cکنند."
      },
      {
        "index": 117,
        "text": "آری، پروردگارت به کسی که از راه او منحرف می\u200cشود از همه داناتر است و او به هدایت یافتگان نیز از همه داناتر است."
      },
      {
        "index": 118,
        "text": "پس اگر به آیات او ایمان دارید، از آن دامی که به هنگام سر بریدنش نام خدا بر آن برده شده است بخورید."
      },
      {
        "index": 119,
        "text": "برای شما چه سودی دارد که از آن دامی که هنگام ذبحش نام خدا بر آن برده شده است نمی\u200cخورید؟ در حالی که خداوند آنچه را بر شما حرام نموده برایتان به تفصیل بیان کرده و آنها را نیز در صورت اضطرار حلال شمرده است، ولی بسیاری از مردم از روی هواهایشان، بی هیچ دانشی، دیگران را به گمراهی می\u200cکشانند. بی گمان، پروردگارت به کسانی که از حدود الهی تجاوز می\u200cکنند داناتر است."
      },
      {
        "index": 120,
        "text": "و گناهی را که بدیِ فرجام آن آشکار است و نیز گناهی را که ناخوشایندی عاقبتش نهان است وانهید. قطعاً کسانی که مرتکب گناه می\u200cشوند، دیری نمی\u200cگذرد که به همان چیزی که مرتکب شده\u200cاند سزا داده می\u200cشوند."
      },
      {
        "index": 121,
        "text": "و از آن دامی که به هنگام ذبحش نام خدا بر آن برده نشده است نخورید که آن فسق است و خروج از مرز الهی به شمار می\u200cرود، و قطعاً شیاطین با رمز و اشاره بر افکار دوستانشان القا می\u200cکنند که درباره یکسان بودن دام\u200cهای مرده و ذبح شده با شما مجادله کنند، و اگر از آنان پیروی کنید و سخنشان را بپذیرید، قطعاً مشرک خواهید بود."
      },
      {
        "index": 122,
        "text": "آیا کسی که مرده بود و ما او را به سبب ایمان حیات بخشیدیم و برای او نوری قرار دادیم که به وسیله آن در میان مردم حرکت کند مانند کسی است که حکایتش این است که در تاریکی\u200cهای گمراهی به سر می\u200cبرد و از آن بیرون شدنی نیست؟ این گونه برای کافران اعمالشان آراسته شده است."
      },
      {
        "index": 123,
        "text": "و این گونه در هر شهری سرانِ گنهکارش را پدید آوردیم تا در آن جا درباره رسالت پیامبر و آیات الهی نیرنگ زنند، ولی جز به خود نیرنگ نمی\u200cزنند و این حقیقت را درنمی یابند."
      },
      {
        "index": 124,
        "text": "و چون برای سران گناه پیشه نشانه\u200cای بر رسالت پیامبر بیاید می\u200cگویند: ما هرگز ایمان نمی\u200cآوریم تا این که مانند رسالتی که به پیامبران خدا داده شده به ما نیز داده شود. [به آنان بگو:] خدا از هر کسی بهتر می\u200cداند که رسالتش را کجا قرار دهد و آن را به چه کسی عطا کند. به زودی گنهکاران را به سزای نیرنگ\u200cهایی که می\u200cزدند ذلتی از نزد خدا و عذابی سخت خواهد رسید."
      },
      {
        "index": 125,
        "text": "پس هر که را خدا بخواهد هدایت کند، به او شرح صدر می\u200cدهد تا در برابر حقایقی که از جانب اوست تسلیم شود، و هر که را بخواهد به گمراهی بیفکند، سینه اش را تنگ و محدود می\u200cکند که گویی در آسمان بالا می\u200cرود. بدین سان خداوند پلیدی را بر کسانی که ایمان نمی\u200cآورند قرار می\u200cدهد."
      },
      {
        "index": 126,
        "text": "و این است راه پروردگار تو که راست و استوار (تغییرناپذیر) است. به راستی ما نشانه\u200cها را برای مردمی که پند می\u200cگیرند به روشنی بیان کرده\u200cایم."
      },
      {
        "index": 127,
        "text": "برای هدایت یافتگان، نزد پروردگارشان سرای عافیت است، و به سزای کارهای نیکی که کرده\u200cاند، او سرپرست و عهده دار امورشان خواهد بود."
      },
      {
        "index": 128,
        "text": "و روزی که خدا آنان (آدمیان و جنیان) را یکسره گرد می\u200cآوَرَد و روانه می\u200cکند، می\u200cگوید: ای گروه جنیان، بسیاری از آدمیان را به پیروی از خود واداشتید و به گمراهی کشاندید، و پیروانشان از آدمیان می\u200cگویند: پروردگارا، ما و جنیان از یکدیگر بهره گرفتیم، ما با پیروی از آنها به هواها و هوس\u200cهای خود دست یافتیم و آنها با وسوسه\u200cهای خود ما را پیرو خود ساختند، و عاقبت به مرتبه\u200cای که برای ما و آنها تعیین کرده بودی رسیدیم. خدا می\u200cگوید: آتش جایگاه شماست که جاودانه در آن خواهید بود، مگر آنچه را خدا بخواهد. به راستی پروردگار تو حکیم و داناست."
      },
      {
        "index": 129,
        "text": "و این گونه برخی از ستمکاران را بر برخی دیگر به کیفر گناهانی که فراهم آورده\u200cاند مسلّط می\u200cکنیم."
      },
      {
        "index": 130,
        "text": "در آن روز خدا می\u200cگوید: ای گروه جنیان و آدمیان، آیا از خودتان پیامبرانی به سوی شما نیامدند که آیات مرا بر شما حکایت کنند و شما را از دیدار امروزتان بترسانند؟ می\u200cگویند: ما به زیان خود گواهی می\u200cدهیم که پیامبرانی آمدند و به ما هشدار دادند. آری، به آنان هشدار داده شد، ولی زندگی دنیا آنان را بفریفت و به زیان خود گواهی دادند که به آنچه پیامبران آوردند کافر شدند."
      },
      {
        "index": 131,
        "text": "فرستادنِ پیامبرانِ هشداردهنده از آن روست که پروردگار تو این گونه نیست که دیاری را از روی ستم تباه کرده باشد در حالی که مردم آن از وظایف خود بی خبر باشند."
      },
      {
        "index": 132,
        "text": "و برای هر یک از آن دو گروه (آدمیان و جنیان) درجاتی برخاسته از کردارشان خواهد بود، و پروردگارت از کارهایی که می\u200cکنند بی خبر نیست."
      },
      {
        "index": 133,
        "text": "و پروردگار تو بی نیاز و دارای رحمت است و اگر بخواهد شما را از میان می\u200cبرد، زیرا به شما نیازی ندارد. و پس از شما، به رحمت خود، آنچه بخواهد جایگزین می\u200cکند، همان گونه که شما را به رحمت خود از نسل مردمی دیگر پدید آورد."
      },
      {
        "index": 134,
        "text": "بی گمان، آنچه در مورد قیامت به شما وعده داده\u200cاند آمدنی است، و شما نمی\u200cتوانید خدا را از آوردن آن ناتوان سازید."
      },
      {
        "index": 135,
        "text": "به مشرکان بگو: ای قوم من، براساس حالت و وضعیتی که دارید عمل کنید که من نیز بر آنچه هستم پایدارم و عمل می\u200cکنم، و دیری نمی\u200cگذرد که بدانید فرجام نیک این سرای از آنِ کیست. حقیقت این است که ستمکاران (مشرکان) نیکبخت نخواهند شد."
      },
      {
        "index": 136,
        "text": "مشرکان از کشت\u200cها و دام\u200cها که خدا پدید آورده است سهمی را برای او مقرر می\u200cداشتند و براساس پندار خود می\u200cگفتند: این سهمِ خدا و این سهمِ بت\u200cهای ماست که شریکان خدایند. آنان چنین حکم می\u200cکردند که آنچه مال شریکان است به خدا نمی\u200cرسد و آنچه از آنِ خداست به شریکانشان می\u200cرسد. راستی این بد حکمی است که می\u200cکنند."
      },
      {
        "index": 137,
        "text": "و بدین سان معبودانِ اهل شرک دل\u200cهای مشرکان را به تسخیر خود درآوردند و برای بسیاری از مشرکان کشتن فرزندانشان را بر آستانِ آن خدایان آراستند تا آنان را تباه سازند، و آیین درستی را که برایشان مقرر شده بود با آمیختن به اموری باطل بر آنان پوشیده دارند. و اگر خدا می\u200cخواست چنین نمی\u200cکردند. پس ای پیامبر، آنان را با دروغ\u200cهایی که می\u200cپردازند رها کن."
      },
      {
        "index": 138,
        "text": "و براساس گمان خود گفتند: این دام\u200cها و کشت\u200cهایی که تقدیم خدایان می\u200cشود دام\u200cها و کشت\u200cهایی ممنوع است که جز آن کس که ما بخواهیم نباید از آن بخورد و آنان دام\u200cهایی دیگر (بَحیرَه، سائِبَه و حامی) دارند که سوار شدن بر آنها حرام شده است، و برای آنان دام\u200cهایی است که هنگام ذبحشان نام خدا را بر آنها نمی\u200cبرند. اینها را حکم خدا شمردند در حالی که بر او دروغ بستند. به زودی خدا آنان را به سبب افترایی که بسته\u200cاند کیفر خواهد داد."
      },
      {
        "index": 139,
        "text": "و گفتند: آنچه در شکم این دام\u200cها (بحیره و سائبه) است اگر زنده به دنیا آید ویژه مردانِ ماست و بر زنانمان حرام است، و اگر مرده باشد مردان و زنان در آن شریک\u200cاند. خداوند این حکمشان را که به صورت عذاب درمی آید کیفر آنان قرار خواهد داد، که او حکیم و داناست."
      },
      {
        "index": 140,
        "text": "به یقین، کسانی که فرزندان خود را به بی خردی و نادانی برای تقرب به خدایان خود کشتند، و آنچه را خدا روزی آنان کرده بود از روی دروغ بستن به خدا بر خود حرام ساختند زیان کردند. قطعاً آنان گمراه شدند و هدایت یافته نبودند."
      },
      {
        "index": 141,
        "text": "و اوست آن که بوستان\u200cهایی با داربست و بوستان\u200cهایی بدون داربست و درختان خرما و کشتزارهایی با محصولات گوناگون و زیتون و انارِ همگون و ناهمگون پدید آورده است. از میوه اش چون به بار نشیند بخورید و حق آن را هنگام برداشت آن بدهید، و از اسراف بپرهیزید که خدا اسراف کنندگان را دوست ندارد."
      },
      {
        "index": 142,
        "text": "و از دام\u200cها برخی را بزرگ و بارکش و برخی را کوتاه آفرید. از آنچه خدا روزی شما کرده است بخورید و گام\u200cهای شیطان را دنبال نکنید که روزی خدا را بر خود حرام سازید، که او دشمن آشکار شماست."
      },
      {
        "index": 143,
        "text": "خداوند از دام\u200cها هشت تای پدید آورده است، از گوسفندان دو تا (نر و ماده آنها) و از بزها دو تا (نر و ماده آنها). به مشرکان بگو: آیا نرهای آن دو را خدا حرام کرده یا ماده\u200cهای آن دو یا جنینی را که رحم ماده\u200cهای آنها دربرگرفته است؟ اگر راست می\u200cگویید، براساس هر نوع دانشی که برای شما حاصل شده باشد به من خبر دهید."
      },
      {
        "index": 144,
        "text": "و از شتران نیز دو تا (نر و ماده آنها) و از گاوها دو تا (نر و ماده آنها) را آفریده است. بگو: آیا نرهای آن دو را خدا حرام کرده یا مادّه\u200cهای آن دو یا جنینی را که رحم ماده\u200cهای آنها دربرگرفته است؟ آیا تحریم اینها را خود به اندیشه دریافته\u200cاید یا آن گاه که خدا شما را بدان سفارش می\u200cکرد حضور داشتید؟ هرگز چنین نیست، بلکه بر خدا دروغ بسته\u200cاید. و کیست ستمکارتر از آن کس که بر خدا دروغی بندد تا مردم را ندانسته به گمراهی افکنَد. شما ستمکارید و خدا مردم ستمکار را هدایت نمی\u200cکند."
      },
      {
        "index": 145,
        "text": "بگو: در آنچه به من وحی شده است طعام حرامی را نمی\u200cیابم که بر خورنده\u200cای که آن را می\u200cخورد حرام شده باشد، مگر این که مردار باشد یا خونی ریخته شده یا گوشت خوک باشد که پلید است، یا دامی که آن را به نافرمانی سر بریده، همان که هنگام ذبحش نام غیر خدا را بر آن برده\u200cاند. و هر کس به خوردن یکی از اینها ناچار شود، به شرط آن که ناچاری او در اثر ستمکاری و سرکشی نباشد بر او حلال می\u200cشود، چرا که خدا آمرزنده و مهربان است."
      },
      {
        "index": 146,
        "text": "و بر یهودیان [خوردن گوشت] هر حیوان ناخنداری را حرام کردیم، و از گاو و گوسفند (میش و بز) پیه\u200cهای آن دو را بر آنان حرام نمودیم، مگر پیه\u200cهایی که بر پشت یا روده هایشان باشد یا با استخوانی آمیخته باشد. این حکم را به سزای تجاوزگری شان برای آنان مقرر کردیم، و قطعاً ما راستگوییم."
      },
      {
        "index": 147,
        "text": "پس اگر تو را تکذیب کردند و تهدیدهای الهی را دروغ انگاشتند، به آنان بگو: پروردگار شما دارای رحمتی گسترده است، و عذاب او از مردم گناه پیشه بازگردانده نمی\u200cشود."
      },
      {
        "index": 148,
        "text": "کسانی که برای خدا شریک پنداشته\u200cاند خواهند گفت: اگر خدا می\u200cخواست، نه ما و نه پدرانمان برای خدا شریک قرار نمی\u200cدادیم و چیزی را حرام نمی\u200cساختیم. کسانی هم که پیش از آنان بودند، همین گونه پیامبران خدا و پیام\u200cهای الهی را تکذیب می\u200cکردند، تا این که عذاب ما را چشیدند. بگو: آیا دانشی نزد شماست که آن را برای ما آشکار کنید؟ شما در مورد معارف الهی هیچ دانشی ندارید و جز از گمان پیروی نمی\u200cکنید و فقط تخمین می\u200cزنید."
      },
      {
        "index": 149,
        "text": "بگو: پس حجت رسا تنها از آنِ خداست. اگر می\u200cخواست همه شما را به اجبار هدایت می\u200cکرد."
      },
      {
        "index": 150,
        "text": "بگو: گواهان خود را که گواهی می\u200cدهند به این که خدا اینها را حرام کرده است بیاورید. پس اگر گواهی دادند، تو با آنان گواهی مده، چرا که گواهی آنان از روی هوا و هوس است و تو نباید از هوا و هوس کسانی که آیات ما را دروغ شمرده و کسانی که به آخرت ایمان ندارند و برای پروردگارشان همتا قرار می\u200cدهند پیروی کنی."
      },
      {
        "index": 151,
        "text": "بگو: بیایید تا آنچه را پروردگارتان بر شما حرام کرده است برای شما بخوانم و آن این که چیزی را شریک او قرار مدهید و به پدر و مادر خود نیکی کنید و فرزندانتان را در اثر تنگدستی مکشید، زیرا ماییم که به شما و آنان روزی می\u200cدهیم، و به کارهای زشت چه آشکار آن و چه پنهانش نزدیک نشوید، و انسانی را که خدا کشتن او را حرام کرده است جز به حق مکشید. اینهاست که خدا شما را به آن سفارش کرده است، باشد که دریابید."
      },
      {
        "index": 152,
        "text": "و از نزدیک شدن به مال یتیم ـ جز به روشی هرچه نیکوتر که باعث حفظ اموال او شود ـ بپرهیزید تا به توانایی خود برسد (بالغ شود و به رشد لازم برسد)، و پیمانه و ترازو را عادلانه و تمام بسنجید و بدانید که ما هیچ کس را جز به اندازه توانش تکلیف نمی\u200cکنیم. و چون سخنی گویید که سود و زیانی در پی دارد، عدالت را در آن رعایت کنید، هر چند کسی که درباره او سخن می\u200cگویید خویشاوند باشد، و به پیمان خدا وفادار باشید. اینهاست که خدا شما را به آن سفارش کرده است، باشد که دریابید و متذکّر شوید."
      },
      {
        "index": 153,
        "text": "اینها که بر شما خواندم راه من است که راهی است راست و استوار (نه در آن اختلافی است نه پوینده اش را از مقصد باز می\u200cدارد)، پس آن را دنبال کنید و راه\u200cهای دیگر را دنبال مکنید که شما را از راه خدا پراکنده سازد. اینهاست که خدا شما را به آن سفارش کرده است، باشد که تقوا پیشه کنید."
      },
      {
        "index": 154,
        "text": "ما این آموزه\u200cها را در آیین موسی نیز آوردیم، سپس به او کتاب آسمانی تورات را دادیم تا بدین وسیله کاستی\u200cهای شریعت آن کسی که نیکوکار بود کامل شود و حقایق آیین بنی اسرائیل به تفصیل بیان گردد و برای آنان رهنمود و رحمتی باشد، شاید به دیدار پروردگارشان ایمان بیاورند."
      },
      {
        "index": 155,
        "text": "و این قرآن کتابی است پرخیر و برکت که ما آن را فرو فرستادیم، پس، از آن پیروی کنید و تقوا پیشه سازید، باشد که مورد رحمت قرار گیرید."
      },
      {
        "index": 156,
        "text": "آری قرآن را فرو فرستادیم تا نگویید: تنها بر دو طایفه (یهودیان و مسیحیان) که پیش از ما بودند کتاب آسمانی نازل شد و ما از تلاوت و فراگیری آنان بی خبر بودیم."
      },
      {
        "index": 157,
        "text": "یا نگویید: اگر بر ما کتاب آسمانی فرو فرستاده می\u200cشد ما از آنان هدایت یافته\u200cتر بودیم. اکنون از جانب پروردگارتان دلیلی آشکار و رهنمود و رحمتی به سوی شما آمد، پس کیست ستمکارتر از آن کس که آیات خدا را دروغ شمرَد و از آنها روی برتابد؟ به زودی کسانی را که از آیات ما روی برمی تابند، به سزای روی برتافتنشان به عذاب ناگوار کیفر می\u200cدهیم."
      },
      {
        "index": 158,
        "text": "آیا کافران پس از آن همه حجّت\u200cهای روشن و اندرزهای رسا جز این انتظار دارند که فرشتگان عذاب به سویشان بیایند یا پروردگارت برای آنان پدیدار شود یا برخی از نشانه\u200cهای پروردگارت بر آنان در رسد؟ بدانند روزی که برخی از نشانه\u200cهای پروردگارت بر آنان در رسد، کسی که قبلاً ایمان نیاورده یا ایمان آورده ولی در دورانی که ایمان داشته کار نیکی نکرده است، ایمانش به او سودی نمی\u200cبخشد. بگو در انتظار آن روز بمانید که ما نیز منتظریم."
      },
      {
        "index": 159,
        "text": "کسانی که در اثر اختلاف با یکدیگر، در دین خود پراکندگی پدید آورده و گروه گروه شده\u200cاند، تو در حزب و گروهشان نیستی و با آنان هیچ پیوندی نداری، کارشان فقط به خدا واگذار می\u200cشود، سپس آنان را به حقیقت آنچه کرده\u200cاند آگاه خواهد ساخت."
      },
      {
        "index": 160,
        "text": "هر کس نیکی بیاورد ده چندانِ آن پاداش خواهد داشت، و هر کس بدی بیاورد، جز به مانند آن او را کیفر نمی\u200cدهند و بر آنان ستم نمی\u200cرود."
      },
      {
        "index": 161,
        "text": "بگو: پروردگارم مرا به راهی راست و استوار که نه در آن اختلافی است و نه پوینده اش را از مقصد باز می\u200cدارد، هدایت کرده است، آیینی برپادارنده نیکبختی دنیا و آخرت، آیین ابراهیم، همو که از انحراف و شرک برکنار بود و در زمره مشرکان نبود."
      },
      {
        "index": 162,
        "text": "بگو: بی تردید نماز و عبادت من و زندگی و مرگ من برای خدا پروردگار همه جهان هاست."
      },
      {
        "index": 163,
        "text": "او را شریکی نیست، و من به این که همه کارهای خود را برای خدا انجام دهم فرمان یافته\u200cام، و در این که تسلیم خدا باشم اولین مرتبه را دارم."
      },
      {
        "index": 164,
        "text": "بگو: آیا جز خدا پروردگاری بجویم با این که او پروردگار همه چیز است؟ و هیچ کس کاری نمی\u200cکند مگر این که بر دوش خودش خواهد بود، و هیچ باربرداری (گناهکاری) بار دیگری را بر دوش نمی\u200cکشد، سپس بازگشت شما به سوی پروردگارتان خواهد بود و او شما را از حقیقت آنچه بر سرش اختلاف می\u200cکردید آگاه خواهد ساخت."
      },
      {
        "index": 165,
        "text": "و اوست آن که شما را در زمین جایگزین پیشینیان ساخت، و برخی از شما را بر برخی دیگر به درجاتی برتری داد تا شما را در آنچه عطایتان کرده است بیازماید. به یقین پروردگار تو به سرعت کیفر می\u200cدهد، و به راستی او آمرزنده و مهربان است."
      }
    ],
    "index": 6
  },
  {
    "aya": [
      {
        "index": 1,
        "text": "الف. لام. میم. صاد."
      },
      {
        "index": 2,
        "text": "این قرآن کتابی گرانقدر است که به سوی تو فرو فرستاده شده است، پس مبادا از ناحیه آن در سینه ات تنگی و فشاری باشد. خدا آن را فروفرستاده تا مردم را به وسیله آن هشدار دهی و برای مؤمنان مایه یادآوری باشد و مقام پروردگارشان را به آنان بشناساند."
      },
      {
        "index": 3,
        "text": "ای مردم، از آنچه از جانب پروردگارتان به سوی شما فروفرستاده شده است پیروی کنید و تحت ولایت و سرپرستی او درآیید و از غیر او پیروی نکنید که سرپرست شما می\u200cگردند. چه اندک درمی یابید که پروردگار شما خدای یکتاست."
      },
      {
        "index": 4,
        "text": "و چه بسیار شهرهایی که آنها را تباه ساختیم و چنان بود که عذاب ما شب هنگام یا نیمروز در حالی که به خواب فرو رفته بودند، به سراغشان آمد."
      },
      {
        "index": 5,
        "text": "پس هنگامی که عذاب ما به آنان رسید، سخنشان جز این نبود که گفتند: به یقین ما ستمکار بودیم."
      },
      {
        "index": 6,
        "text": "پس قطعاً از مردمی که پیامبران به سوی آنان فرستاده شدند، می\u200cپرسیم که آیا ایمان آوردند و کارهای شایسته کردند، و از پیامبران نیز که به سوی آنان به رسالت آمدند خواهیم پرسید. که آیا پیام خدا را ابلاغ نمودند"
      },
      {
        "index": 7,
        "text": "آنگاه قطعاً از روی علم، آنچه را که بر پیامبران و امّت هایشان گذشته است برای آنان حکایت می\u200cکنیم، و ما هیچ گاه غایب نبوده\u200cایم، بلکه شاهد اعمال و گفتار آنان بوده\u200cایم."
      },
      {
        "index": 8,
        "text": "آن روز که قیامت برپا شود و زمان حساب فرارسد، حق تنها وسیله سنجش است، پس هر کس وزنه\u200cهای اعمالش سنگین باشد آنان سعادتمندند."
      },
      {
        "index": 9,
        "text": "و هر کس وزنه\u200cهای اعمالش سبک باشد، آنان کسانی اند که خود را زیانمند کرده\u200cاند، چرا که از روی ستم آیات ما را انکار نموده\u200cاند."
      },
      {
        "index": 10,
        "text": "و همانا ما شما را در زمین سکونت دادیم، و برای شما در آن اسباب زندگی نهادیم. شما اندک سپاسگزاری می\u200cکنید."
      },
      {
        "index": 11,
        "text": "و همانا ما شما را آفریدیم، سپس شما را صورتگری کردیم، آن گاه به فرشتگان گفتیم: برای آدم سجده کنید. پس همه سجده کردند، جز ابلیس که از سجده کنندگان نبود."
      },
      {
        "index": 12,
        "text": "خداوند به او گفت: آن گاه که به تو فرمان دادم برای آدم سجده کنی، چه چیز مانع شد و تو را واداشت که سجده نکنی؟ گفت: من از او بهترم، مرا از آتشی آفریدی و او را از گِلی پدید آوردی."
      },
      {
        "index": 13,
        "text": "خدا گفت: اکنون که گردنفرازی می\u200cکنی، از این جایگاهی که در آن قرار داری فرود آی. تو را نسزد که در آنجا خودبزرگ بینی کنی، بیرون شو که تو از خوارشدگانی."
      },
      {
        "index": 14,
        "text": "ابلیس گفت: مرا تا روزی که آدمیان از گورها برانگیخته شوند مهلت ده."
      },
      {
        "index": 15,
        "text": "خدا فرمود: تو از مهلت یافتگانی."
      },
      {
        "index": 16,
        "text": "ابلیس گفت: پس بدین سبب که مرا گمراه ساختی، من هم بر سر راه راستی که آدمیان را به تو می\u200cرساند می\u200cنشینم تا آنان را از آن منحرف سازم."
      },
      {
        "index": 17,
        "text": "آری بر آن راه کمین می\u200cکنم، آن گاه از پیش روی آنان و از پشت سرشان و از طرف راست و چپشان به سراغ آنان می\u200cروم، در نتیجه بیشترشان را شکرگزار نعمت\u200cهای خود نمی\u200cیابی."
      },
      {
        "index": 18,
        "text": "خدا به او گفت: نکوهیده و مطرود از آن جا بیرون رو. قطعاً هر کس از آدمیان تو را پیروی کند دوزخ را از همه شما (از تو و آنان) پر خواهم کرد."
      },
      {
        "index": 19,
        "text": "و به آدم گفت: ای آدم، تو و همسرت در این بهشت سکونت کنید و از نعمت\u200cهای آن، هر جا که خواهید، بخورید ولی به این درخت نزدیک نشوید که اگر از آن بخورید، از کسانی خواهید بود که بر خود ستم کرده رنج و سختی را بر خود روا شمرده\u200cاند."
      },
      {
        "index": 20,
        "text": "پس ابلیس آن دو را وسوسه کرد و آنها را به خوردن از آن درخت فراخواند تا شرمگاه هایشان را که از آنان پوشانده شده بود برایشان نمایان سازد، و گفت: پروردگارتان شما را از این درخت باز نداشت مگر برای این که مبادا شما دو فرشته شوید یا از جاودانان گردید."
      },
      {
        "index": 21,
        "text": "و برای آن دو به جدّ و جهد سوگند یاد کرد که قطعاً من از خیرخواهان شما هستم."
      },
      {
        "index": 22,
        "text": "پس با نیرنگی آن دو را به آن درخت ممنوع رسانید، و هنگامی که آدم و همسرش از آن چشیدند، شرمگاه هایشان برایشان آشکار شد، و شروع کردند از برگ درختان بهشت گردآورده و بر خود بچسبانند، و پروردگارشان آن دو را ندا داد که آیا شما را از آن درخت باز نداشتم و به شما نگفتم که شیطان دشمنی آشکار برای شماست؟"
      },
      {
        "index": 23,
        "text": "گفتند: پروردگارا، ما بر خود ستم کردیم، و اگر ما را نیامرزی و بر ما رحمت نیاوری قطعاً از زیانکاران خواهیم بود."
      },
      {
        "index": 24,
        "text": "خدا به آدم و همسرش و ابلیس گفت: به زمین فرود آیید در حالی که دشمن یکدیگر خواهید بود و در زمین تا مدتی قرار و بهره\u200cای خواهید داشت."
      },
      {
        "index": 25,
        "text": "و به آنان (آدم و همسرش و فرزندانشان) گفت: در زمین زندگی می\u200cکنید و در آن جا می\u200cمیرید و از آن جا بیرون آورده خواهید شد."
      },
      {
        "index": 26,
        "text": "ای فرزندان آدم، ما برای شما جامه\u200cای که شرمگاه\u200cهای شما را بپوشاند و پوششی که مایه آرایش و زیبایی شما باشد پدید آوردیم، و جامه\u200cای که شما را از زشتی\u200cها و گناهان مصون دارد که آن تقوا و پرهیزگاری است برای شما بهتر و ضروری\u200cتر است. این از آیات خداوند است، آن را مقرّر داشتیم باشد که توجه کنند و دریابند."
      },
      {
        "index": 27,
        "text": "ای فرزندان آدم، مبادا شیطان شما را بفریبد همان گونه که پدر و مادر شما را با نیرنگ از آن بهشت بیرون کرد در حالی که جامه آن دو را از تنشان بیرون می\u200cآورد تا شرمگاه هایشان را به آنان بنمایاند. همانا او و گروهش شما را از جایی که آنان را نمی\u200cبینید می\u200cبینند. به یقین ما شیطان\u200cها را سرپرست کسانی قرار داده\u200cایم که ایمان نمی\u200cآورند."
      },
      {
        "index": 28,
        "text": "و چون کار زشتی کنند می\u200cگویند: پدرانمان را بر آن یافته\u200cایم و خدا نیز ما را بدان فرمان داده است. بگو: خدا به کار زشت فرمان نمی\u200cدهد. آیا چیزی را که نمی\u200cدانید به خدا نسبت می\u200cدهید؟"
      },
      {
        "index": 29,
        "text": "بگو: پروردگارم به عدل و داد فرمان داده است و این که در هر عبادتگاهی که به عبادت او می\u200cپردازید تمام توجه خود را به او کنید و او را بخوانید در حالی که اطاعت و عبادت خود را ویژه او می\u200cکنید. چنان که در آغاز شما را آفرید و دو گروه شدن را برای شما مقرر کرد و همین گونه به سوی او بازمی گردید."
      },
      {
        "index": 30,
        "text": "گروهی را هدایت کرد و گروهی گمراهی بر آنان حتمی گشت، زیرا شیاطین را به جای خدا سرپرست خویش گرفتند و گمان می\u200cکنند که راه یافتگانند."
      },
      {
        "index": 31,
        "text": "ای فرزندان آدم، هنگام حضور در هر مسجدی خود را بیارایید، و بخورید و بیاشامید ولی اسراف نکنید که خدا اسرافکاران را دوست ندارد."
      },
      {
        "index": 32,
        "text": "بگو: چه کسی زینت خدا را که برای بندگانش پدید آورده و روزی\u200cهای پاکیزه را حرام کرده است؟ بگو: آنها در روز قیامت از آنِ کسانی خواهد بود که در زندگی دنیا ایمان آورده باشند و به آنان اختصاص خواهد یافت و دیگران از آن بهره\u200cای نخواهند برد. ما این گونه آیات خود را برای مردمی که می\u200cدانند، به تفصیل بیان می\u200cکنیم."
      },
      {
        "index": 33,
        "text": "بگو: زینت\u200cها و روزی\u200cها حرام نشده است. پروردگارم فقط کارهای زشت، چه آشکارشان و چه نهانشان و نیز گناه و ستم را که نارواست حرام کرده است و این که چیزهایی را شریک خدا قرار دهید که درباره آنها هیچ برهانی فرونفرستاده است و این که چیزی را که نمی\u200cدانید به خدا نسبت دهید."
      },
      {
        "index": 34,
        "text": "و برای هر امّتی سرآمدی است، سپس هنگامی که سرآمدش فرارسید، نه ساعتی از آن بازپس می\u200cمانند و نه از آن پیش می\u200cافتند."
      },
      {
        "index": 35,
        "text": "ای فرزندان آدم، اگر از میان شما پیامبرانی به سویتان آمدند ـ که قطعاً خواهند آمد ـ و آیات مرا بر شما حکایت کردند، کسانی که تقوا پیشه کنند و شایسته شوند، نه ترسی بر آنان است و نه اندوهگین می\u200cشوند."
      },
      {
        "index": 36,
        "text": "و کسانی که آیات ما را دروغ انگاشته و از روی تکبّر از پذیرش آنها خودداری کرده\u200cاند، آنان همدم آتشند و در آن جاودانه\u200cاند."
      },
      {
        "index": 37,
        "text": "اکنون که آیین الهی به آدمیان ابلاغ شده، چه کسی ستمکارتر است از آن کس که با شرک ورزیدن خود بر خدا دروغ بسته یا آیات او را دروغ انگاشته است. بهره آنان از کتابِ تقدیر به ایشان خواهد رسید، تا این که وقتی فرستادگان ما (فرشتگان مرگ) به سراغشان می\u200cآیند که جانشان را بستانند، می\u200cگویند: کجاست آنچه به جای خدا می\u200cخواندید؟ می\u200cگویند: از دست ما رفته\u200cاند (اثری از خدایی آنها نمی\u200cبینیم) و آنان بر ضدّ خود گواهی می\u200cدهند که کافر بوده\u200cاند."
      },
      {
        "index": 38,
        "text": "و خدا به آنان می\u200cگوید: در میان امّت\u200cهایی از جنّ و انس که پیش از شما درگذشتند، به آتش دوزخ درآیید. هرگاه گروهی به آن جا وارد شوند، هم مسلکان خود را لعنت کنند، تا آن گاه که همگی در آن جا به هم رسند، به مشاجره پردازند و پسینیانشان (پیروان) درباره پیشینیانشان (پیشوایان) گویند: پروردگارا، اینان خود گمراه بودند و ما را نیز به گمراهی افکندند، پس عذابی دوچندان از آتش به آنان ده. خدا می\u200cگوید: برای هر دو گروه دوچندان است، شما نیز گمراه بودید و آنان را در گمراه گری پشتیبانی کردید، ولی درنمی یابید که هر دو گروه به عذابی دوچندان گرفتارید."
      },
      {
        "index": 39,
        "text": "و پیشینیانشان به پسینیانشان می\u200cگویند: شما هیچ برتری بر ما ندارید تا درخور عذابی سبک\u200cتر باشید، پس به گناهانی که فراهم آورده\u200cاید عذاب آتش را بچشید."
      },
      {
        "index": 40,
        "text": "آری، کسانی که آیات ما را دروغ انگاشتند و از روی تکبر از پذیرفتن آنها خودداری کردند، درهای آسمان به روی آنان گشوده نمی\u200cشود و به بهشت درنمی آیند تا این که شتر به سوراخ سوزن فرو شود، و ما گنهکاران را این گونه سزا می\u200cدهیم."
      },
      {
        "index": 41,
        "text": "برای آنان از دوزخ بستری و از فرازشان پوشش\u200cهایی از عذاب خواهد بود، و ما ستمکاران را این گونه سزا می\u200cدهیم."
      },
      {
        "index": 42,
        "text": "و کسانی که ایمان آورده و کارهای شایسته کرده\u200cاند ـ ما هیچ فردی را جز به اندازه توانش تکلیف نمی\u200cکنیم ـ اینان اهل بهشت اند و در آن جاویدانند."
      },
      {
        "index": 43,
        "text": "و هر کینه و دشمنی را از دل هایشان برمی کنیم. آنان در قصرهایی بلندمرتبه و با شکوه که از زیرشان نهرها روان است خواهند بود و می\u200cگویند: ستایش از آنِ خداست که ما را به این موهبت راه نمود، و اگر خدا ما را راه ننموده بود ما چنان نبودیم که راه یابیم، به راستی فرستادگان پروردگارمان حق را آوردند. و بهشتیان را ندا دهند که این همان بهشتی است که آن را به سزای کارهایی که انجام می\u200cدادید میراث شما ساخته\u200cاند."
      },
      {
        "index": 44,
        "text": "و بهشتیان دوزخیان را ندا می\u200cدهند که بی گمان ما آنچه را پروردگارمان به ما وعده داده بود راست و درست یافتیم، آیا شما نیز آنچه را پروردگارتان وعده داده بود راست و درست یافتید؟ می\u200cگویند: آری. آن گاه اعلام کننده\u200cای در میان آن دو گروه اعلام می\u200cکند که لعنت خدا بر ستمکاران باد."
      },
      {
        "index": 45,
        "text": "همانان که از راه خدا روی برمی تابند و دیگران را نیز از آن بازمی دارند و کج آن را می\u200cخواهند و به سرای آخرت کافرند."
      },
      {
        "index": 46,
        "text": "و میان بهشتیان و دوزخیان حایلی است، و بر بلندی\u200cهای آن مردانی بلندمرتبه قرار دارند که هر یک از آن دو گروه را به نشانه شان می\u200cشناسند، و بهشتیان را که هنوز به بهشت درنیامده\u200cاند ولی امید آن را دارند، ندا می\u200cدهند که: سلام بر شما باد."
      },
      {
        "index": 47,
        "text": "و چون دیدگانشان به سوی دوزخیان گردانده شود، می\u200cگویند: پروردگارا، ما را با این مردم ستمکار قرار مده."
      },
      {
        "index": 48,
        "text": "و آنان که بر بلندای آن حجابند، مردان کفرپیشه\u200cای را که به نشانه شان می\u200cشناسند ندا می\u200cدهند و می\u200cگویند: نه جمعیت و نیرویتان شما را کفایت کرد و نه تکبّر و گردنکشی هایتان."
      },
      {
        "index": 49,
        "text": "آیا این مردم با ایمان همان کسانی اند که شما سوگند یاد کردید که خدا هیچ رحمت و خیری به آنان نمی\u200cرساند؟ ای مؤمنان، به بهشت درآیید که نه ترسی بر شما خواهد بود و نه اندوهگین خواهید شد."
      },
      {
        "index": 50,
        "text": "و دوزخیان بهشتیان را ندا می\u200cدهند که از آب یا از آنچه خدا روزی شما کرده است بر ما فروریزید می\u200cگویند: خداوند آن دو را بر کافران حرام کرده است."
      },
      {
        "index": 51,
        "text": "همانان که دینشان را سرگرمی و بازیچه گرفتند و زندگی دنیا آنان را فریب داد. پس امروز آنان را به فراموشی می\u200cسپریم و به آنان توجهی نمی\u200cکنیم، چرا که آنان دیدار امروزشان را به فراموشی سپردند و آنچه را باید برای امروز فراهم می\u200cآوردند فراهم نیاوردند، و نیز بدین سبب که آیات ما را انکار می\u200cکردند."
      },
      {
        "index": 52,
        "text": "آری، تکذیب کنندگانِ آیات ما ستمکارترین مردمند، چرا که ما براساس دانش خود برای آنان کتابی آوردیم و آن را به روشنی بیان کردیم و آن راهنمای همگان و برای مردمی که ایمان می\u200cآورند مایه رحمت است."
      },
      {
        "index": 53,
        "text": "آیا برای ایمان آوردن خود جز خاستگاه و مبنای معارف و حقایق قرآن را انتظار می\u200cبرند؟ روزی که خاستگاه و مبانی آن با فرارسیدن قیامت آشکار شود، کسانی که پیش از این آن را به فراموشی سپرده بودند، می\u200cگویند: فرستادگان پروردگارمان حق را آوردند. اکنون آیا برای ما شفیعانی هست که ما را شفاعت کنند یا اینکه به دنیا بازگردانده شویم و کارهایی غیر از آنچه می\u200cکردیم انجام دهیم؟ آنان از آن رو چنین آرزویی دارند که درمی یابند به خود زیان زده\u200cاند و آنچه را به دروغ بافته بودند از آنان گم و ناپدید شده است."
      },
      {
        "index": 54,
        "text": "به یقین، پروردگار شما که امورتان را تدبیر می\u200cکند خداست، همان که آسمان\u200cها و زمین را در شش دوره و مرحله بیافرید، وانگهی بر تخت فرمانروایی عالم استیلا یافت. روز را به وسیله شب که شتابان آن را می\u200cطلبد، می\u200cپوشاند. و اوست که خورشید و ماه و ستارگان را ـ که همه به فرمان او رام گشته\u200cاند ـ پدید آورده است. آگاه باشید که آفرینش موجودات و تدبیر امور آنها کار اوست. پرخیر و برکت است خدا که پروردگار همه جهان هاست."
      },
      {
        "index": 55,
        "text": "پروردگارتان را با فروتنی و در نهان بخوانید، اگر جز این کنید تجاوزکارید و او تجاوزکاران را دوست نمی\u200cدارد."
      },
      {
        "index": 56,
        "text": "و در زمین پس از آن که سامان یافته است تباهی نکنید، و خدا را از روی بیم و امید بخوانید که در آن صورت از نیکوکاران خواهید بود، و رحمت خدا به نیکوکاران نزدیک است."
      },
      {
        "index": 57,
        "text": "و اوست آن که بادها را پیشاپیش باران که برخاسته از رحمت اوست نویددهنده می\u200cفرستد، تا چون ابرهای گرانبار را برداشتند، آنها را به سوی سرزمینی مرده و بی گیاه روانه می\u200cسازیم، پس به وسیله آنها آب فرو می\u200cفرستیم و به وسیله آن از هرگونه محصولی برمی آوریم. مردگان را نیز در روز قیامت این گونه از گورها زنده بیرون می\u200cآوریم. [ما حیات مجدّد گیاهان را بیان کردیم،] باشد که دریابند که زنده شدن دوباره مردگان امری شدنی است."
      },
      {
        "index": 58,
        "text": "و سرزمین پاک (حاصلخیز) گیاهش به اذن پروردگارش می\u200cروید، و سرزمینی که پلید شده است گیاهش جز اندکی برنمی آید. این گونه آیات و نشانه\u200cها را به سوی اندیشه\u200cها می\u200cگردانیم و تنها گروهی که خدا را سپاسگزاری می\u200cکنند از آنها بهره مند می\u200cشوند."
      },
      {
        "index": 59,
        "text": "به یقین، نوح را به سوی قومش به رسالت فرستادیم. او گفت: ای قوم من، خدا را بپرستید که شما را معبودی جز او نیست. من بر شما از عذاب روز قیامت که روزی بزرگ است می\u200cترسم."
      },
      {
        "index": 60,
        "text": "بزرگان و اشراف قومش به او گفتند: بی گمان ما تو را در گمراهی آشکاری می\u200cبینیم."
      },
      {
        "index": 61,
        "text": "نوح گفت: ای قوم من، هیچ گونه گمراهی بر من نیست، بلکه من پیامبری از جانب پروردگار جهان\u200cها هستم."
      },
      {
        "index": 62,
        "text": "پیام\u200cهای پروردگارم را به شما می\u200cرسانم و شما را نصیحت می\u200cکنم و از جانب خدا چیزهایی می\u200cدانم که شما نمی\u200cدانید."
      },
      {
        "index": 63,
        "text": "و آیا تعجّب کرده\u200cاید که برای شما از جانب پروردگارتان مایه تذکاری آمده و آن بر مردی از خودتان وحی شده است تا شما را از عذاب الهی بیم دهد و تا شما تقوا پیشه کنید و باشد که مورد رحمت قرار گیرید؟"
      },
      {
        "index": 64,
        "text": "ولی او را دروغ پرداز شمردند و ما عذاب را برای آنان مقرّر کردیم، پس نوح و کسانی را که با او در کشتی بودند نجات دادیم و کسانی را که آیات ما را دروغ انگاشتند غرق کردیم، زیرا آنان مردمی کوردل بودند."
      },
      {
        "index": 65,
        "text": "و به سوی قوم عاد برادرشان هود را به رسالت فرستادیم. گفت: ای قوم من، خدا را بپرستید که شما را معبودی جز او نیست، پس آیا پروا نمی\u200cکنید و از خدا نمی\u200cترسید؟"
      },
      {
        "index": 66,
        "text": "از میان بزرگان و اشراف قومش آنان که کفر ورزیدند گفتند: بی گمان، ما تو را در بی خردی می\u200cبینیم و قطعاً تو را از دروغگویان می\u200cپنداریم."
      },
      {
        "index": 67,
        "text": "هود گفت: ای قوم من، هیچ گونه بی خردی بر من نیست، بلکه من پیامبری از جانب پروردگار جهان\u200cها هستم."
      },
      {
        "index": 68,
        "text": "پیام\u200cهای پروردگارم را به شما می\u200cرسانم و من ـ برخلاف پندارتان ـ برای شما خیرخواهی امینم."
      },
      {
        "index": 69,
        "text": "و آیا تعجّب کرده\u200cاید که برای شما از جانب پروردگارتان برای شما مایه تذکاری آمده و آن بر مردی از خودتان وحی شده است تا شما را از عذاب الهی بیم دهد؟ و به خاطر آورید زمانی را که خداوند شما را پس از قوم نوح جانشین آنان قرار داد و شما را در آفرینش پیکرهایتان فزونی و گسترش بخشید. پس نعمت\u200cهای خدا را به یاد داشته باشید، باشد که [یکتایی او را باور کنید و به پرستش او روی آورید تا] نیکبخت شوید."
      },
      {
        "index": 70,
        "text": "گفتند: آیا به سوی ما آمده\u200cای که تنها خدا را بپرستیم و خدایانی را که پدرانمان می\u200cپرستیدند رها سازیم؟ ما چنین نخواهیم کرد، اگر از راستگویانی، عذابی را که به آن وعده مان می\u200cدهی برای ما بیاور."
      },
      {
        "index": 71,
        "text": "هود گفت: بی گمان بر شما به سبب اصرارتان بر پرستش بت\u200cها، عذاب و خشمی از جانب پروردگارتان مقرر شده است. آیا با من درباره خدایانی که شما و پدرانتان بر آنها نام خدا نهاده\u200cاید و آنها از حقیقت آن اندک بهره\u200cای ندارند مجادله می\u200cکنید؟ خداوند هیچ برهانی بر خدا بودن آنها فرو نفرستاده است، پس در انتظار عذاب باشید که من نیز با شما از منتظرانم."
      },
      {
        "index": 72,
        "text": "پس عذاب الهی فرا رسید و ما هود و کسانی را که با او بودند به رحمتی از جانب خود نجات بخشیدیم و کسانی را که نشانه\u200cهای ما را دروغ انگاشتند و مؤمن نبودند، به هلاکت رساندیم و نسلشان را برانداختیم."
      },
      {
        "index": 73,
        "text": "و به سوی قوم ثمود برادرشان صالح را به رسالت فرستادیم. گفت: ای قوم من، خدا را بپرستید که شما را معبودی جز او نیست. همانا برای شما از جانب پروردگارتان نشانه\u200cای روشن آمده است. این ماده شتری است که خدا آن را به اعجاز پدید آورده و برای شما نشانه\u200cای بر پیامبری من است، آن را آزاد بگذارید که از زمین خدا بخورد و گزندی به آن نرسانید که عذابی دردناک شما را فرو خواهد گرفت."
      },
      {
        "index": 74,
        "text": "و یاد کنید زمانی را که خدا شما را پس از قوم عاد جانشین آنان گردانید و شما را در سرزمینشان سکونت داد و شما در نقاط هموار آن قصرهایی ساختید و از کوه\u200cها خانه\u200cهایی تراشیدید، پس نعمت\u200cهای خدا را یاد کنید و در زمین به فساد و تباهی برنخیزید."
      },
      {
        "index": 75,
        "text": "اشراف قوم او که تکبّر ورزیدند و رسالت او را نپذیرفتند، به ناتوان شمرده شدگانِ قوم خود که ایمان آورده بودند گفتند: آیا می\u200cدانید که صالح از جانب پروردگارش به رسالت فرستاده شده است؟ گفتند: بی گمان، ما به آنچه او بدان فرستاده شده است ایمان داریم."
      },
      {
        "index": 76,
        "text": "آن مستکبران که رسالت او را نپذیرفتند گفتند: بی تردید، ما به آنچه شما بدان ایمان آورده\u200cاید کافریم."
      },
      {
        "index": 77,
        "text": "پس آن ماده شتر را کشتند و متکبّرانه از فرمان پروردگارشان سرپیچی کردند و گفتند: ای صالح، اگر از پیامبرانی، آن عذابی که به ما وعده می\u200cدهی برای ما بیاور."
      },
      {
        "index": 78,
        "text": "پس لرزش آنان را فراگرفت و در پی آن، در خانه هایشان به زانو درآمده و با چهره بر زمین افتادند و هلاک شدند."
      },
      {
        "index": 79,
        "text": "سپس صالح از آنان روی برگردانید و گفت: ای قوم من، به راستی من پیام پروردگارم را به شما رساندم و شما را پند دادم ولی شما پنددهندگان را دوست نمی\u200cدارید."
      },
      {
        "index": 80,
        "text": "و از لوط که او را به رسالت فرستادیم یاد کن، آن گاه که به قوم خود گفت: آیا به این کار زشت و پلید می\u200cپردازید که از میان همه آدمیان هیچ کس در آن بر شما سبقت نگرفته است؟"
      },
      {
        "index": 81,
        "text": "آیا شما از روی شهوت، به جای زنان به سوی مردان می\u200cروید و با آنان درمی آمیزید؟! بلکه شما مردمی تجاوزکارید."
      },
      {
        "index": 82,
        "text": "ولی پاسخ قومش جز این نبود که گفتند: لوط و پیروانش را از شهرتان بیرون کنید، آنان مردمی هستند که از کردار شما دوری می\u200cکنند و پاکی می­ورزند."
      },
      {
        "index": 83,
        "text": "پس او و خانواده اش را که تنها ایمان آورندگان به او بودند نجات دادیم، بجز همسرش را که از ماندگاران در عذاب بود."
      },
      {
        "index": 84,
        "text": "و بر آنان عذابی سخت باراندیم، پس بنگر که فرجام گنهکاران چگونه بود."
      },
      {
        "index": 85,
        "text": "و به سوی مردم مدین، برادرشان شعیب را به رسالت فرستادیم. گفت: ای قوم من، خدا را بپرستید که شما را معبودی جز او نیست. برای شما از جانب پروردگارتان دلیلی روشن بر پیامبری من آمده است، پس حق پیمانه و ترازو را به طور کامل ادا کنید و هنگام وزن کردن و پیمانه نمودن کالاهای مردم از مقدار آن مکاهید، و در زمین پس از آن که سامان یافته است تباهی نکنید، اگر از حق باوری بهره مند باشید، این حقیقت را به روشنی درمی یابید که سنجش درست کالاها و پرداخت کامل آنها و پرهیز از فساد برای شما بهتر است."
      },
      {
        "index": 86,
        "text": "و بر سر هر راهی منشینید تا کسی را که به خدا ایمان آورده است تهدید کنید و او را از راه خدا بازدارید در حالی که خود کج آن را می\u200cطلبید، و یاد کنید زمانی را که مردمی اندک بودید و خدا شما را بسیار گردانید، و بنگرید که فرجام فسادگران چگونه بود."
      },
      {
        "index": 87,
        "text": "و اگر گروهی از شما به آنچه بدان به رسالت فرستاده شده\u200cام ایمان آورده و گروهی ایمان نیاورده\u200cاند، همگان شکیبایی کنید، کافرانتان صبر پیشه سازند و به اقدامی نسنجیده دست نیازند و مؤمنانتان بر ایمانشان شکیبایی کنند و مضطرب و نگران نباشند تا این که خدا میان ما داوری کند که او بهترین داوران است."
      },
      {
        "index": 88,
        "text": "از میان اشراف قومش آنان که تکبّر ورزیده و ایمان نیاورده بودند گفتند: ای شعیب، قطعاً تو و کسانی را که ایمان آورده و با تواَند از شهرمان بیرون می\u200cکنیم، یا این که به کیش ما بازگردید. گفت: آیا هر چند ناخشنود باشیم، باز هم باید به کیش شما درآییم؟"
      },
      {
        "index": 89,
        "text": "ما آیین شما را نمی\u200cپذیریم، چرا که اگر به آیین شما بازگردیم بعد از این که خدا ما را از آن رهایی داده است قطعاً به خدا دروغ بسته\u200cایم. ما را نشاید که به آن بازگردیم مگر این که خدا که تدبیرکننده امور ماست عنایت خود را از ما برگیرد و ما به شرک روی بیاوریم، زیرا دانش پروردگار ما همه چیز را فراگرفته و اوست که می\u200cداند تا چه زمانی ما درخورِ یکتاپرستی هستیم. ما بر خدا توکّل کرده و امر خود را به او وانهاده\u200cایم. پروردگارا میان ما و قوم ما که کافر شده\u200cاند به حق داوری کن و حق گریزان را نابود کن که تو بهترین داورانی."
      },
      {
        "index": 90,
        "text": "و از میان اشراف قومش آنان که کفر ورزیده بودند به مؤمنان گفتند: اگر از شعیب پیروی کنید، قطعاً شما در آن صورت زیانکار خواهید بود."
      },
      {
        "index": 91,
        "text": "آن گاه لرزش آنان را فراگرفت و در خانه هایشان به زانو درآمدند و با چهره بر زمین افتادند و هلاک شدند."
      },
      {
        "index": 92,
        "text": "کسانی که شعیب را دروغگو شمردند چنان نابود شدند که گویی در دیارشان اقامت نداشتند. کسانی که شعیب را دروغگو انگاشتند آنانند زیانکاران."
      },
      {
        "index": 93,
        "text": "پس از آن که عذاب به سراغ کافران مدین آمد، شعیب از آنان روی برتافت و گفت: ای قوم من، به راستی من پیام\u200cهای پروردگارم را به شما رساندم و شما را پند دادم، از این رو بر شما اندوه نمی\u200cخورم. چگونه بر مردمی که کافر شدند اندوه خورم؟"
      },
      {
        "index": 94,
        "text": "و ما در هیچ شهری پیامبری نفرستادیم مگر این که مردم آن جا را به سختی و گزند دچار کردیم، باشد که آنان در برابر خدا فروتنی کنند."
      },
      {
        "index": 95,
        "text": "پس چون به راه راست نیامدند، به جای سختی، آسایش آوردیم تا این که فزونی یافتند (اموال و افرادشان بسیار شد) گفتند: سختی\u200cها و آسایش\u200cها بازیِ روزگار است نه آزمون الهی، به پدران ما نیز گزند و مایه سرور (رفاه و آسایش) رسیده است. پس ناگهان آنان را به عذاب فرو گرفتیم در حالی که آن را تصور نمی\u200cکردند."
      },
      {
        "index": 96,
        "text": "و اگر مردم آن شهرها که به عذاب گرفتار شدند، ایمان آورده و تقوا پیشه کرده بودند، به یقین از آسمان و زمین برکت\u200cهایی بر آنان می\u200cگشودیم، ولی پیامبران و آیات ما را دروغ انگاشتند، ما نیز آنان را به عذابی که نمود گناهانشان بود گرفتار ساختیم."
      },
      {
        "index": 97,
        "text": "با این حال، آیا مردم شهرها ایمن بودند از این که عذاب ما شبانه آن گاه که خفته\u200cاند به سراغشان آید؟ (۹۷"
      },
      {
        "index": 98,
        "text": "و آیا مردم شهرها ایمن بودند از این که عذاب ما آن گاه که آفتاب می\u200cگسترد، در حالی که به بازی روزانه مشغولند، به سراغشان آید؟"
      },
      {
        "index": 99,
        "text": "آیا آنان از مکر خدا ایمن بودند؟ جز مردم زیانکار از مکر خدا احساس ایمنی نمی\u200cکنند."
      },
      {
        "index": 100,
        "text": "آیا فرجام شوم پیشینیان، کسانی را که زمین را پس از هلاکت ساکنانش به ارث می\u200cبرند راه ننموده و برای آنان این حقیقت را آشکار نکرده است که اگر بخواهیم، آنان را به گناهانشان گرفتار می\u200cسازیم و بر دل هایشان مهر می\u200cنهیم، در نتیجه آنان سخن حق را نخواهند شنید؟"
      },
      {
        "index": 101,
        "text": "ما بخشی از خبرهای این شهرها را بر تو حکایت می\u200cکنیم، و به راستی پیامبرانشان معجزاتی را که بر حقّانیتشان دلالت داشت برای آنان آوردند ولی آنها ایمان نیاوردند، زیرا چنین نبودند که به چیزی که پیش\u200cتر آن را دروغ شمرده\u200cاند ایمان بیاورند. این گونه خداوند بر دل کافران مهر می\u200cنهد."
      },
      {
        "index": 102,
        "text": "آنان با خدا پیمان بستند که او را بپرستند و برای او شریکی مپندارند، ولی برای بیشترشان پایبندی به هیچ عهدی نیافتیم، و بیشترشان را این گونه یافتیم که عهدشان را می\u200cشکنند."
      },
      {
        "index": 103,
        "text": "سپس بعد از آن پیامبران، موسی را با نشانه\u200cهای خود (معجزات) به سوی فرعون و اشرافیان دربارش به رسالت برانگیختیم ولی آنها را از روی ستم دروغ شمردند و انکار کردند، چرا که مردمی فسادگر بودند. پس بنگر فرجام فسادگران چگونه بود."
      },
      {
        "index": 104,
        "text": "و موسی گفت: ای فرعون، همانا من پیامبری از سوی پروردگار جهان\u200cها هستم."
      },
      {
        "index": 105,
        "text": "تلاش من این است که جز سخن راست و درست به خدا نسبت ندهم و من سزاوار آنم. من برای شما از جانب پروردگارتان دلیلی روشن (معجزه\u200cای آشکار) بر رسالت خود آورده\u200cام، پس ای فرعون، بنی اسرائیل را رها کن تا همراه من رهسپار شوند."
      },
      {
        "index": 106,
        "text": "فرعون گفت: اگر معجزه\u200cای آورده\u200cای، چنانچه در این ادّعا از راستگویانی، آن را بیاور و نشان بده."
      },
      {
        "index": 107,
        "text": "پس موسی عصایش را افکند و ناگهان آن اژدهایی شد که هیچ شک و تردیدی در آن راه نداشت."
      },
      {
        "index": 108,
        "text": "و دست خود را از گریبان بیرون کشید و ناگهان آن برای بینندگان سپید و درخشان گردید."
      },
      {
        "index": 109,
        "text": "سران و بزرگان قوم فرعون در جلسه مشورتی گفتند: بی تردید، این شخص جادوگری دانا و زبردست است.\u200c"
      },
      {
        "index": 110,
        "text": "می\u200cخواهد با پشتیبانی بنی اسرائیل شما را از سرزمینتان بیرون کند. اینک برای مقابله با او چه برنامه\u200cای دارید و چه دستوری می\u200cدهید؟"
      },
      {
        "index": 111,
        "text": "پس بر آن شدند که با سحر به مقابله با وی برخیزند، از این رو به فرعون گفتند: در مجازات او و برادرش هارون شتاب مکن و کارشان را به تأخیر انداز و گروهی را در شهرها برای جمع آوری جادوگران ماهر بسیج کن،"
      },
      {
        "index": 112,
        "text": "که آنان هر جادوگر ماهر و زبردستی را نزد تو می\u200cآورند."
      },
      {
        "index": 113,
        "text": "چنین شد، و جادوگران نزد فرعون آمدند و گفتند: اگر ما بر موسی پیروز شویم حتماً پاداشی بزرگ خواهیم داشت."
      },
      {
        "index": 114,
        "text": "فرعون گفت: آری، و علاوه بر این قطعاً از مقرّبان من خواهید بود."
      },
      {
        "index": 115,
        "text": "جادوگران با اطمینان از پیروزی خود گفتند: ای موسی، یا تو نخست عصای خود را بیفکن یا ما نخستین کسی باشیم که جادوی خود را می\u200cافکنیم."
      },
      {
        "index": 116,
        "text": "موسی گفت: شما بیفکنید. پس هنگامی که عصاها و ریسمان\u200cهای خود را افکندند، دیدگان مردم را افسون کردند و آنان را به وحشت انداختند و جادویی بزرگ به میان آوردند."
      },
      {
        "index": 117,
        "text": "و ما به موسی وحی کردیم که عصایت را بینداز، و او چنین کرد، پس ناگهان آن اژدهایی شد و آنچه را به دروغ می\u200cساختند به سرعت در کام خود فرو می\u200cبرد."
      },
      {
        "index": 118,
        "text": "پس حق پای گرفت و افسونی که ساختند تباه شد."
      },
      {
        "index": 119,
        "text": "آن گاه فرعون و یارانش در آن جا مغلوب شدند و خوار و بی مقدار بازگشتند."
      },
      {
        "index": 120,
        "text": "و جادوگران بی اختیار به سجده درافتادند."
      },
      {
        "index": 121,
        "text": "گفتند: ما به پروردگار جهان\u200cها ایمان آوردیم،"
      },
      {
        "index": 122,
        "text": "همان پروردگار موسی و هارون."
      },
      {
        "index": 123,
        "text": "فرعون گفت: پیش از آن که به شما رخصت دهم به او ایمان آوردید. قطعاً این نیرنگی است که آن را در این شهر پرداخته\u200cاید تا مردمش را از آن جا بیرون کنید، پس به زودی کیفر این کارتان را خواهید دانست."
      },
      {
        "index": 124,
        "text": "سوگند یاد می\u200cکنم که دست و پای شما را یکی از راست و دیگری از چپ به شدّت خواهم برید، سپس همه شما را در تنه\u200cهای درختان خرما به صلیب خواهم کشید."
      },
      {
        "index": 125,
        "text": "ساحران گفتند: بدین وسیله به سوی پروردگارمان باز خواهیم گشت و به لقای او خواهیم رسید."
      },
      {
        "index": 126,
        "text": "و تو از ما ناخشنود نیستی و با ما هیچ دشمنی و کینه\u200cای نداری جز به سبب این که چون نشانه\u200cهای پروردگارمان برای ما پدیدار شد، آنها را باور کردیم. پروردگارا، بر ما شکیبایی فرو ریز و ما را در حالی که تسلیم تو هستیم بمیران."
      },
      {
        "index": 127,
        "text": "و اشراف قوم فرعون به او گفتند: آیا موسی و قومش را وامی گذاری تا در زمین تباهی به بار آورند و موسی تو و خدایانت را رها کند؟ گفت: به زودی ـ همچون گذشته ـ پسرانشان را می\u200cکشیم و زنانشان را برای خدمتگزاری زنده می\u200cداریم، و بی تردید ما بر آنان برتری داریم و بر آنان چیره\u200cایم."
      },
      {
        "index": 128,
        "text": "موسی به قوم خود گفت: از خدا یاری بجویید و بر دشواری\u200cها شکیبا باشید که این راه و رسم تقواپیشگی است. زمینی را که در دست فرعونیان می\u200cبینید از آنِ خداست نه فرعون. خدا آن را به هر کس از بندگانش که بخواهد به میراث خواهد داد و فرجام نیکو از آنِ تقواپیشگان است."
      },
      {
        "index": 129,
        "text": "قوم موسی به او گفتند: هم پیش از آن که نزد ما بیایی و هم بعد از آن که نزد ما آمدی مورد آزار قرار گرفتیم. گفت: امید است پروردگارتان دشمن شما را نابود کند و شما را در این سرزمین جانشین گرداند تا شما را بیازماید و بنگرد که چگونه رفتار می\u200cکنید."
      },
      {
        "index": 130,
        "text": "و به راستی خاندان فرعون (قبطیان) را به خشکسالی\u200cها و قحطی\u200cهایی چند و کمبود محصولات گرفتار ساختیم، باشد که متذکر شوند و حقیقت را دریابند."
      },
      {
        "index": 131,
        "text": "پس هنگامی که نیکی (وفور نعمت و گشایش روزی) به آنان روی می\u200cآورْد می\u200cگفتند: این ویژه ماست، و اگر بدی (قحطی و کمبود) به آنان می\u200cرسید، به موسی و کسانی که با او بودند فال بد می\u200cزدند. بدانند که عذابشان که برای آنان مایه بدشگونی است فقط نزد خداست و از بین نمی\u200cرود، ولی بیشترشان این حقیقت را نمی\u200cدانند."
      },
      {
        "index": 132,
        "text": "و به موسی گفتند: هر افسونی را که به گمان خود معجزه می\u200cپنداری برای ما بیاوری تا ما را به وسیله آن جادو کنی ما به تو ایمان نخواهیم آورد."
      },
      {
        "index": 133,
        "text": "پس بر آنان طوفان آب و ملخ\u200cها و کَنَه\u200cها و غوک\u200cها و خون را که نشانه\u200cهایی روشن بودند و جدای از یکدیگر رخ می\u200cنمودند فرستادیم، ولی آنان تکبّر ورزیدند و به موسی ایمان نیاوردند و قومی گناه پیشه بودند."
      },
      {
        "index": 134,
        "text": "و هرگاه یکی از آن عذاب\u200cها بر آنان فرود می\u200cآمد می\u200cگفتند: ای موسی، به پیمانی که پروردگارت نزد تو دارد که دعایت را مستجاب می\u200cکند، برای ما از او درخواست کن. قطعاً اگر این عذاب را از ما برداری به تو ایمان می\u200cآوریم و بنی اسرائیل را رها می\u200cکنیم تا با تو رهسپار شوند."
      },
      {
        "index": 135,
        "text": "و چون عذاب را از آنان برمی داشتیم و آنان به پایان مهلتی که برای وفا به پیمانشان تعیین شده بود می\u200cرسیدند، بی آن که انتظار رود پیمان خود را می\u200cشکستند."
      },
      {
        "index": 136,
        "text": "پس، از آنان انتقام گرفتیم و آنان را در دریا غرق کردیم بدین سبب که آیات ما را دروغ انگاشتند و از آنها غفلت ورزیدند."
      },
      {
        "index": 137,
        "text": "و به آن مردمی که پیوسته ضعیف و ناتوان نگاه داشته می\u200cشدند، مشرق\u200cها و مغرب\u200cهای سرزمین قدس را که در آن برکت بخشیده بودیم، به میراث دادیم، و قضا و وعده نیکوی پروردگارت برای بنی اسرائیل به پاس صبری که پیشه کردند، تحقق یافت، و قصرها و کاخ\u200cهایی را که فرعون و قومش ساخته بودند و باغ\u200cهایی را که با داربست\u200cها برافراشته بودند، ویران کردیم."
      },
      {
        "index": 138,
        "text": "و بنی اسرائیل را از آن دریا عبور دادیم، پس بر مردمی گذر کردند که به بت\u200cهایی که داشتند روی آورده بودند و به بزرگداشت آنها می\u200cپرداختند. گفتند: ای موسی، برای ما نیز معبودی قرار ده همان گونه که برای آنان معبودانی قابل رؤیت است. موسی گفت: بی تردید شما مردمی هستید که نادانی می\u200cکنید."
      },
      {
        "index": 139,
        "text": "به یقین راهی که آنان در آن قرار دارند نابود است و عباداتی که به جای آورده\u200cاند تباه و بی ثمر است."
      },
      {
        "index": 140,
        "text": "گفت: آیا غیر از خدا معبودی برای شما بجویم در حالی که او شما را با آیینی درست و دادن آن معجزات بزرگ بر جهانیان برتری داده است؟"
      },
      {
        "index": 141,
        "text": "و یاد کنید زمانی را که شما را از فرعونیان رهایی بخشیدیم. آنان پیوسته عذابی ناگوار بر شما تحمیل می\u200cکردند، پسرانتان را می\u200cکشتند تا نسل شما را از بین ببرند و زنانتان را برای کنیزی و خدمتگزاری زنده می\u200cگذاشتند، و در آن ماجرا از جانب پروردگارتان آزمونی بزرگ بود."
      },
      {
        "index": 142,
        "text": "و با موسی سی شب وعده نهادیم که در آن به عبادت و مناجات بپردازد، و آن را با ده شب دیگر کامل ساختیم. پس موعد مقرر پروردگارش به چهل شب کامل شد، و موسی چون خواست به میعاد آید به برادرش هارون گفت: در میان قوم من جانشینم باش و کارها را اصلاح کن و در اداره امور راه و روشی را که فسادگران می\u200cخواهند پیروی مکن."
      },
      {
        "index": 143,
        "text": "و چون موسی در موعدی که برای او مقرر کرده بودیم آمد و پروردگارش با او سخن گفت، گفت: پروردگارا، خودت را به من بنمای تا به تو بنگرم. پروردگارش گفت: هرگز مرا نخواهی دید، ولی به این کوه بنگر، اگر پس از آن که من بر آن ظاهر شدم، برجای خود ماند، مرا خواهی دید، و آن گاه که پروردگارش بر آن کوه جلوه کرد، به جلوه اش کوه را از هم پاشید و موسی بیهوش بر زمین افتاد و چون به هوش آمد گفت: پروردگارا، منزهی تو! به سوی تو بازآمدم و توبه نمودم و من از میان کسانی که ایمان دارند که تو دیده نمی\u200cشوی، نخستین نفرم."
      },
      {
        "index": 144,
        "text": "و خدا گفت: ای موسی، من با پیام\u200cهای خود که به سویت فرستادم و به سخن گفتنم با تو، تو را برگزیدم و به این موهبت تو را بر مردم برتری بخشیدم، پس آنچه را به تو داده\u200cام بگیر (معارف آن را فراگیر و به احکام آن پایبند باش) و از سپاسگزاران باش."
      },
      {
        "index": 145,
        "text": "و برای موسی در آن لوح\u200cها (لوح\u200cهای تورات) پندهایی که گزینش کرده بودیم نوشتیم و نیز شرح و تفصیل آنچه را که قومش در ایمان و عمل بدان نیاز داشتند در آن نگاشتیم، پس ای موسی آنها را به جدّ و جهد بگیر و به قومت فرمان ده که در میان آنها بهترینش را بگیرند، و اگر چنین نکنند از راه درست بیرون شده\u200cاند، و دیری نمی\u200cگذرد که سرای کسانی را که از راه درست بیرون شده\u200cاند به شما می\u200cنمایانم."
      },
      {
        "index": 146,
        "text": "به زودی کسانی را که در زمین به ناحق گردنفرازی می\u200cکنند (خود را از مردم برتر می\u200cشمرند)، از توجّه و گرایش به آیات خود باز می\u200cدارم، و نیز کسانی را که اگر هر نشانه\u200cای از حق ببینند به آن ایمان نمی\u200cآورند و اگر راه درست را بنگرند آن را راه خود برنمی گزینند و اگر راه نادرست را ببینند آن راه را پیش می\u200cگیرند. این بدان سبب است که آنان پیش\u200cتر آیات ما را دروغ می\u200cانگاشتند و از آنها غفلت میورزیدند."
      },
      {
        "index": 147,
        "text": "و کسانی که آیات ما و دیدار سرای آخرت را دروغ پنداشتند اعمال نیکشان تباه شده و پاداشی نخواهند داشت. آیا جز به کارهای نیکی که کرده\u200cاند پاداش داده می\u200cشوند؟ ولی برای آنان کار نیکی نمانده است."
      },
      {
        "index": 148,
        "text": "و قوم موسی پس از رفتن موسی به میعاد پروردگار، از زیورآلات خود تندیس بی جان گوساله\u200cای که بانگ گوساله داشت ساختند و به عبادت آن پرداختند. آیا ندیدند که آن تندیس با آنان سخن نمی\u200cگوید و به راهی هدایتشان نمی\u200cکند؟ آری آن را به خدایی گرفتند در حالی که ستمکار بودند و هیچ گونه عذر و توجیهی برای آن نداشتند."
      },
      {
        "index": 149,
        "text": "و چون نادرستی کارشان ـ پس از بازگشت موسی ـ به دستشان افتاد و پشیمانی در آنان آشکار گردید و دیدند که واقعاً گمراه شده\u200cاند، گفتند: اگر پروردگارمان بر ما رحمت نیاورد و ما را نبخشاید قطعاً از زیانکاران خواهیم بود."
      },
      {
        "index": 150,
        "text": "و چون موسی خشمگین و اندوهناک به سوی قوم خود بازگشت به آنان گفت: پس از رفتنم مرا بد جانشینی کردید. آیا می\u200cخواستید کار پروردگارتان (فرو فرستادن تورات) پیش از زمانش تحقق یابد؟ آن گاه صحیفه\u200cهای تورات را افکند و سر برادرش هارون را با چنگ زدن به موهایش گرفت و او را به سوی خود می\u200cکشید. هارون گفت: ای پسر مادرم، این قوم مرا به ناتوانی کشاندند و نزدیک بود مرا به خاطر مخالفت با گوساله پرستی بکشند. پس دشمنان را با نکوهش من شادمان مساز، و مرا در مخالفت با خود همراه این ستمکاران مشمار."
      },
      {
        "index": 151,
        "text": "موسی برادرش را معذور دانست و گفت: پروردگارا، من و برادرم را ببخشای و ما را به رحمت خویش درآور که تو مهربانترین مهربانانی."
      },
      {
        "index": 152,
        "text": "به یقین، کسانی که تندیس گوساله را به خدایی گرفتند، به زودی خشمی شدید از جانب پروردگارشان و ذلّتی فراگیر در زندگی دنیا به آنان خواهد رسید. و ما کسانی را که به خدا دروغ می\u200cبندند این گونه کیفر می\u200cدهیم."
      },
      {
        "index": 153,
        "text": "و کسانی که کارهای ناروا کردند، سپس بعد از آن توبه نمودند و ایمان آوردند، قطعاً پروردگارت پس از توبه آنان آمرزنده گناهانشان است و بر آنان رحمت می\u200cآورد."
      },
      {
        "index": 154,
        "text": "و آن گاه که خشم موسی فرو نشست، صحیفه\u200cهای تورات را برگرفت، و در نوشته آنها رهنمود و رحمتی است برای کسانی که از پروردگارشان بیم دارند."
      },
      {
        "index": 155,
        "text": "و موسی از میان قومش هفتاد مرد را برگزید تا همراه او در آن زمانی که با او وعده نهاده بودیم، به کوه طور آیند. آنان با درخواست رؤیت خدا مرتکب ستمی بزرگ شدند و به سزای آن زمین لرزه\u200cای برخاسته از صاعقه آسمانی آنان را بلرزاند و هلاکشان کرد. هنگامی که لرزش آنان را فراگرفت. موسی گفت: پروردگارا، اگر می\u200cخواستی، آنان را پیش\u200cتر به هلاکت می\u200cرساندی و نیز مرا. آیا ما را به کاری که بی خردانمان کرده\u200cاند نابود می\u200cکنی؟ این جز آزمون تو نیست که هر که را بخواهی به وسیله آن گمراه و هر که را بخواهی هدایت می\u200cکنی. تویی سرپرست ما، پس ما را ببخشای و بر ما رحمت آور و تویی بهترین آمرزندگان."
      },
      {
        "index": 156,
        "text": "و برای ما در این دنیا و در جهان آخرت زندگی نیکویی مقرر فرما، زیرا ما به سوی تو باز آمده و راه تو را پیش گرفته\u200cایم. خداوند در پاسخ موسی فرمود: عذابم را به هر که خواهم می\u200cرسانم ـ چنان که آن هفتاد تن را هلاک کردم ـ و رحمت من همه چیز را فراگرفته است، و به زودی رحمت خاص خود را که تأمین کننده نیکبختی دنیا و آخرت است برای کسانی مقرر می\u200cکنم که تقوا پیشه سازند و زکات بپردازند، و نیز برای کسانی که به آیات ما ایمان می\u200cآورند."
      },
      {
        "index": 157,
        "text": "مؤمنان کسانی اند که از این فرستاده، پیامبرِ درس ناخوانده که اهل کتاب او را نزد خود با همین نام و نشان در تورات و انجیل نوشته می\u200cیابند، پیروی می\u200cکنند. می\u200cیابند که آنان را به کار پسندیده فرمان می\u200cدهد و از کار ناپسند بازشان می\u200cدارد و پاکیزه\u200cها را برای آنان حلال و پلیدها را بر آنان حرام می\u200cکند، و بار گرانشان را از دوششان برمی دارد و بندها و زنجیرهایی را که بر آنان تحمیل شده است از آنان فرو می\u200cگذارد. پس کسانی که به او ایمان آورده و او را بزرگ داشته و یاری اش کرده\u200cاند و از قرآن، این کتاب روشنگری که از جانب خدا نازل شده و قرین او و گواه راستگویی اوست پیروی نموده\u200cاند آنان نیکبخت خواهند بود."
      },
      {
        "index": 158,
        "text": "بگو: ای مردم، من فرستاده خدا به سوی همه شما هستم، خدایی که فرمانروایی آسمان\u200cها و زمین از آنِ اوست. معبودی شایسته پرستش جز او نیست. زنده می\u200cکند و می\u200cمیراند. پس به خدا و رسول او ـ آن پیامبر درس ناخوانده که خود به خدا و سخنان او ایمان دارد ـ ایمان بیاورید و از او پیروی کنید، باشد که به نیکبختی سرای آخرت راه یابید."
      },
      {
        "index": 159,
        "text": "و از قوم موسی گروهی بودند که به وسیله حق مردم را راه می\u200cنمودند و به وسیله آن میان خویش به عدالت رفتار می\u200cکردند."
      },
      {
        "index": 160,
        "text": "و بنی اسرائیل را به دوازده قبیله که هر یک امّتی بودند تقسیم کردیم، و به موسی آن گاه که قومش از او آب خواستند وحی نمودیم که با عصایت بر این سنگ بزن. و چون عصایش را بر آن زد، دوازده چشمه آب به تعداد قبایل بنی اسرائیل از آن جوشید که هر گروهی از آن قبایل آبشخور خود را شناخت، و ابرها را ـ آن گاه که در بیابانی سوزان در حرکت بودند ـ بر آنان سایه گستر کردیم و (مَنّ) و (سلوی) بر آنان فروفرستادیم و به آنان گفتیم: از روزی\u200cهایی که به شما داده\u200cایم و همه خوب و پاکیزه\u200cاند بخورید. آنان [با سرکشی ها] بر ما ستم نکردند، بلکه بر خود ستم روا می\u200cداشتند."
      },
      {
        "index": 161,
        "text": "و یاد کن هنگامی را که به آنان گفته شد: به این شهر درآیید و از نعمت\u200cهای آن ـ هر جا که خواهید ـ به خوشی بخورید و بگویید: پروردگارا، گناهانمان را فرو ریز، و سجده کنان [= با فروتنی] وارد دروازه آن شهر شوید، ما هم گناهانتان را بر شما خواهیم بخشود و بر پاداش نیکوکاران نیز خواهیم افزود."
      },
      {
        "index": 162,
        "text": "ولی کسانی از آنان که ستم کرده بودند، آن را به سخنی دیگر تغییر دادند سخنی جز آنچه به آنان گفته شده بود، پس بر آنان به سزای این که ستم می\u200cکردند، عذابی از آسمان فرستادیم."
      },
      {
        "index": 163,
        "text": "ای پیامبر، از بنی اسرائیل درباره مردم آن شهری که در ساحل دریا بود بپرس، آن گاه که در روز شنبه به احکامِ آن روز تجاوز می\u200cکردند، آن گاه که ماهیانشان روز شنبه که می\u200cبایست صید را ترک کنند آشکارا به سویشان (در کنار دریا) می\u200cآمدند و در غیر آن روز که کار را تعطیل نمی\u200cکردند و صید ماهی برای آنان مباح بود نزدشان نمی\u200cآمدند. این گونه آنان را می\u200cآزمودیم به سبب این که خدا را نافرمانی می\u200cکردند."
      },
      {
        "index": 164,
        "text": "و یاد کن زمانی را که گروهی از آن ساحل نشینان به گروهی دیگر که تجاوزکاران را از نافرمانی خدا نهی می\u200cکردند گفتند: برای چه مردمی را پند می\u200cدهید که خداوند آنان را نابود می\u200cکند یا به عذابی شدید گرفتارشان می\u200cسازد؟ گفتند: آنان را از نافرمانی خدا نهی می\u200cکنیم تا نزد پروردگارتان برای ما عذری باشد، و شاید بترسند و از گناه بپرهیزند."
      },
      {
        "index": 165,
        "text": "پس چون گنهکاران آنچه را که بدان تذکر داده شده بودند به فراموشی سپردند، کسانی را که از گناه نهی می\u200cکردند نجات بخشیدیم، و کسانی را که ستم کردند، به سزای این که از اطاعت خدا خارج شدند، به عذابی ناگوار دچار کردیم."
      },
      {
        "index": 166,
        "text": "آری، هنگامی که با شکستن مقررات روز شنبه از ترک آنچه از آن بازداشته می\u200cشدند سرپیچی کردند، به آنان گفتیم: بوزینگانی باشید مطرود و رانده شده."
      },
      {
        "index": 167,
        "text": "و یاد کن زمانی را که پروردگارت اعلام کرد که قطعاً کسانی را برمی انگیزیم و بر آنان مسلط می\u200cکنیم که به آنان تا روز قیامت عذاب ناگوار بچشانند. به راستی پروردگارت برخی از گنهکاران را به سرعت کیفر می\u200cدهد، و به راستی او آمرزنده و مهربان است."
      },
      {
        "index": 168,
        "text": "و آنان را در زمین به گروه\u200cهایی چند تقسیم کردیم. برخی از آنان شایسته و درستکارند و برخی از آنان جز این هستند، و ما آنان را به نعمت\u200cها و خوشی\u200cها و نیز به سختی\u200cها و ناگواری\u200cها آزمودیم، باشد که از راه نادرست بازگردند."
      },
      {
        "index": 169,
        "text": "پس از آن شایستگان، جانشینانی کتاب آسمانی تورات را به ارث بردند و احکام و معارف آن را دریافت کردند، ولی کالای ناپایدار این دنیا را بی هیچ توجهی به حرام یا حلال بودن آن می\u200cگرفتند، و می\u200cگفتند: بخشوده خواهیم شد. البته این سخن را از روی توبه نمی\u200cگفتند، چرا که اگر کالایی مانند آن به ایشان می\u200cرسید باز هم آن را می\u200cگرفتند. آیا از آنان پیمانِ ثبت شده در آن کتابی که به میراث بردند گرفته نشد که درباره خدا چیزی جز حق نگویند؟ ولی با این که آن را فراگرفتند و آموختند، به آن پیمان وفا نکردند با این هدف که به دنیای خود برسند، در حالی که سرای آخرت برای کسانی که تقوا پیشه می\u200cسازند بهتر است، پس آیا درنمی یابید؟"
      },
      {
        "index": 170,
        "text": "و کسانی که به کتاب آسمانی چنگ می\u200cزنند و نماز را برپا داشته\u200cاند، اصلاحگران جوامع بشری هستند و آنان را پاداشی است و ما قطعاً پاداش اصلاحگران را تباه نخواهیم کرد."
      },
      {
        "index": 171,
        "text": "و به بنی اسرائیل زمانی را یادآوری کن که آن کوه را از بن برکندیم و همچون سقفی آن را بر فرازشان قرار دادیم به گونه\u200cای که پنداشتند بر سرشان فرو خواهد افتاد، آن گاه گفتیم: کتابی را که به شما داده\u200cایم به جدّ و جهد بگیرید و احکام و معارفی را که در آن است به خاطر داشته باشید، باشد که تقوا پیشه­سازید."
      },
      {
        "index": 172,
        "text": "و یادآور زمانی را که پروردگارت از فرزندان آدم، از پشتشان، ذریه آنان را گرفت و آنان را بر خودشان گواه ساخت که آیا من پروردگار شما نیستم؟ گفتند: چرا، تویی پروردگار ما و ما حقیقتی جز این که مملوک تو باشیم نداریم، ما این را دیده\u200cایم و بر آن گواهیم. چنین کردیم تا روز قیامت نگویید ما از این حقیقت بی خبر بودیم."
      },
      {
        "index": 173,
        "text": "آری ربوبیت خود را نه تنها به پدرانتان بلکه به شما نیز نشان دادیم تا روز قیامت نگویید: جز این نیست که پدرانمان پیش از ما شرک ورزیدند و ما پس از آنان فرزندان ایشان بودیم و اعتقادی جز شرک نمی\u200cشناختیم، پس آیا ما را به آنچه آن باطل گرایان انجام دادند به هلاکت می\u200cرسانی [به آتش دوزخ عذاب می\u200cکنی]؟"
      },
      {
        "index": 174,
        "text": "و بدین سان نشانه\u200cهای خود را به تفصیل بیان می\u200cکنیم تا آنچه باید، تحقق یابد و باشد که آنان به حق بازآیند."
      },
      {
        "index": 175,
        "text": "و برای بنی اسرائیل بخوان خبر آن کس را که ما نشانه\u200cهای خود را به او دادیم و راه معرفت حق برای او آشکار شد ولی او خود را از آنها به درآورد و شیطان از پی او روان گردید و در نتیجه او از گمراهان گشت."
      },
      {
        "index": 176,
        "text": "و اگر می\u200cخواستیم، با نشانه\u200cهایی که به او نمایاندیم وی را به جایگاهی رفیع بالا می\u200cبردیم و به قرب خویش می\u200cرساندیم، ولی نخواستیم، زیرا او به زمین چسبید و به لذت\u200cهای دنیا گرایش یافت و از هوای نفس خود پیروی کرد. پس حکایت او مانند حکایت سگ تشنه است که اگر بر او هجوم بری له له می\u200cزند، و اگر رهایش کنی باز هم له له می\u200cزند. این حکایت مردمی است که آیات ما را دروغ انگاشتند. پس این داستان را برای آنان بخوان، باشد که بیندیشند."
      },
      {
        "index": 177,
        "text": "مردمی که آیات ما را دروغ شمرده\u200cاند داستان بدی دارند و با این کارشان بر خود ستم کرده\u200cاند."
      },
      {
        "index": 178,
        "text": "هر که را خدا هدایت کند او حقاً هدایت یافته است، و کسانی را که به گمراهی می\u200cافکند واقعاً زیانکارند."
      },
      {
        "index": 179,
        "text": "و قطعاً بسیاری از جنیان و آدمیان را برای دوزخ آفریده\u200cایم، چرا که آنان را دل\u200cهایی است که به آنها حقیقت را درنمی یابند و دیدگانی دارند که به آنها آیات حق را نمی\u200cبینند و برایشان گوش\u200cهایی است که به آنها سخن حق را نمی\u200cشنوند. آنان همانند دام\u200cها هستند بلکه از آنها گمراه ترند. آنانند بی خبران."
      },
      {
        "index": 180,
        "text": "نیکوترین نام\u200cها که بیانگر کمال مطلق و پیراستگی از هر کاستی است از آنِ خداوند است، پس او را به این نام\u200cها بخوانید و بپرستید، و کسانی را که در مورد نام\u200cهای خدا به بیراهه می\u200cروند و او را به نام و صفت آفریده\u200cها می\u200cشناسند یا غیر او را به نام و صفت او تصور می\u200cکنند، واگذارید. به زودی به آنچه کرده\u200cاند جزا داده می\u200cشوند."
      },
      {
        "index": 181,
        "text": "از میان کسانی که آفریده\u200cایم گروهی هستند که به وسیله حق مردم را هدایت می\u200cکنند و به وسیله آن میان مردم به عدالت رفتار می\u200cنمایند."
      },
      {
        "index": 182,
        "text": "و کسانی که آیات و نشانه\u200cهای ما را دروغ انگاشته\u200cاند، به تدریج و از جایی که نمی\u200cدانند آنان را به تباهی و هلاکت نزدیک می\u200cکنیم."
      },
      {
        "index": 183,
        "text": "و به آنان مهلت می\u200cدهم و این کید من با آنان است، به راستی کید من استوار است."
      },
      {
        "index": 184,
        "text": "آیا نیندیشیده\u200cاند که همنشینشان محمد هیچ جنونی ندارد؟ آری هیچ جنونی دامنگیر پیامبر نیست او جز پیامبری هشداردهنده که هشدارهایش را به روشنی بیان می\u200cکند، نیست."
      },
      {
        "index": 185,
        "text": "آیا در ملکوت آسمان\u200cها و زمین (وابستگی آنها را به خدا) و در ملکوت آنچه خدا آفریده است ننگریسته و در این که شاید پایان مهلتشان نزدیک شده باشد نیندیشیده\u200cاند؟ آنان پس از قرآن که معجزه\u200cای آشکار است به کدامین سخن ایمان می\u200cآورند؟"
      },
      {
        "index": 186,
        "text": "آنان ایمان نمی\u200cآورند، زیرا هر که را خدا به سزای کردارش به بیراهه افکند او را هدایتگری نیست. خدا آنان را وامی نهد که در طغیانشان سرگردان بمانند."
      },
      {
        "index": 187,
        "text": "از تو درباره قیامت می\u200cپرسند که وقوع آن چه زمانی خواهد بود؟ بگو: علم آن تنها نزد پروردگار من است. آن گاه که وقتش فرا رسد جز او آن را پدیدار نمی\u200cسازد. قیامت بر آسمان\u200cها و زمین گران و سنگین آمده است، چرا که ظهورش نابودی آنها را در پی دارد، جز ناگهان به سراغتان نمی\u200cآید. مکرر از تو زمان وقوع آن را می\u200cپرسند، گویی تو از آن باخبری. بگو: علم آن تنها نزد خداست، ولی بیشتر مردم این حقیقت را نمی\u200cدانند."
      },
      {
        "index": 188,
        "text": "ای پیامبر، بگو: من برای خود مالک هیچ سودی نیستم تا آن را به سوی خود جلب کنم و مالک هیچ زیانی نیز نیستم تا آن را از خود بازدارم، مگر آنچه خدا برای من بخواهد. و اگر غیب می\u200cدانستم، خیر و نیکی بسیاری برای خود گرد می\u200cآوردم و بدی به من نمی\u200cرسید. من جز هشداردهنده و نویدرسان نیستم."
      },
      {
        "index": 189,
        "text": "خداست آن که شما را از یک تن آفرید و همسرش را از نوع او قرار داد تا در کنارش بیارامد، پس چون با وی درآمیخت، همسرش به نطفه او که باری سبک بود باردار شد و مدتی را با آن سپری کرد تا آن که جنینی سنگین شد، و چون بدان گرانبار گشت، هر دو تن (پدر و مادر) خداوند، پروردگارشان را خواندند و با او چنین پیمان بستند که اگر فرزندی سالم و درخورِ بقا به ما عطا کنی قطعاً از سپاسگزاران تو خواهیم بود."
      },
      {
        "index": 190,
        "text": "پس هنگامی که به آن دو فرزندی شایسته عطا کرد، برای خدا در آنچه به آنان داده بود شریکانی قرار دادند، پس خداوند برتر از آن است که آدمیان به او شرک ورزند."
      },
      {
        "index": 191,
        "text": "آیا بت\u200cهایی را شریک خدا قرار می\u200cدهند که چیزی نمی\u200cآفرینند و خودشان آفریده می\u200cشوند (پدیدآورنده\u200cای دارند)؟"
      },
      {
        "index": 192,
        "text": "و نه بر یاری پرستشگران خود توانایی دارند و نه می\u200cتوانند خویشتن را یاری کنند."
      },
      {
        "index": 193,
        "text": "و اگر آنها را به راه راست فراخوانید از شما پیروی نمی\u200cکنند. برای شما یکسان است، چه آنها را برای نیازهای خود بخوانید یا خاموش باشید."
      },
      {
        "index": 194,
        "text": "کسانی را که به جای خدا می\u200cخوانید بندگانی مانند خود شما هستند، پس آنها را بخوانید و خواسته\u200cهای خود را از آنها بخواهید، اگر راست می\u200cگویید که بر انجام کارهایی توانایند باید پاسخ شما را بدهند و خواسته شما را اجابت کنند."
      },
      {
        "index": 195,
        "text": "آیا آنها پاهایی دارند که با آن راه روند، یا دست\u200cهایی دارند که با آن بگیرند و بر چیزی تسلط یابند، یا دیدگانی دارند که با آن بنگرند، یا گوش\u200cهایی دارند که با آن بشنوند؟ ای پیامبر، به مشرکان بگو: معبودان خود را که شریک خدا می\u200cپندارید به یاری فراخوانید آن گاه بر ضد من نیرنگ کنید و مرا مهلت ندهید."
      },
      {
        "index": 196,
        "text": "ولی بدانید که نیرنگ شما بی ثمر است، زیرا خداوند که این کتاب را فرو فرستاده یاور من است و مرا از شرّ شما در امان می\u200cدارد، و او بندگان شایسته خود را سرپرستی می\u200cکند و یاری خود را از آنان دریغ نمی\u200cدارد."
      },
      {
        "index": 197,
        "text": "و کسانی را که شما به جای خدا می\u200cخوانید و می\u200cپرستید، نه بر یاری شما توانایی دارند و نه می\u200cتوانند خود را یاری کنند."
      },
      {
        "index": 198,
        "text": "و اگر آنها را به راه راست فراخوانید نمی\u200cشنوند، و آنان را می\u200cبینی که با دیدگانی که برای آنها ساخته\u200cاند به تو می\u200cنگرند ولی بینایی ندارند."
      },
      {
        "index": 199,
        "text": "اعتدال و میانه روی را پیشه خود کن و مردم را به انجام کار نیک فرمان ده و با نادانان مدارا کن و از خطاهایشان درگذر."
      },
      {
        "index": 200,
        "text": "و اگر تحریکی از سوی شیطان تو را به پرخاشگری با جاهلان و انتقام گرفتن از آنان وادارد به خدا پناه بر، که او شنوا و داناست."
      },
      {
        "index": 201,
        "text": "کسانی که تقوا پیشه کرده\u200cاند، هنگامی که وسوسه\u200cای از شیطان به آنان می\u200cرسد و بر گرد قلبشان می\u200cگردد تا در آن جای گیرد، خدا را به یاد می\u200cآورند و کار خود را به او وامی گذارند و او پرده غفلت را از آنان می\u200cزداید و ناگهان بینا می\u200cشوند."
      },
      {
        "index": 202,
        "text": "این در حالی است که شیاطین که برادران مشرکانند آنان را در گمراهی مدد می\u200cدهند وانگهی کوتاهی نمی\u200cکنند و همچنان به گمراه کردن آنان ادامه می\u200cدهند."
      },
      {
        "index": 203,
        "text": "و چون آیه\u200cای برایشان نیاوری، با تمسخر می\u200cگویند: چرا آن را از این جا و آن جا جمع آوری نمی\u200cکنی؟ بگو: من فقط آنچه را از جانب پروردگارم به من وحی می\u200cشود پیروی می\u200cکنم. این قرآن روشنگری\u200cهایی از جانب پروردگار شماست، و برای گروهی که ایمان می\u200cآورند مایه هدایت و رحمت است."
      },
      {
        "index": 204,
        "text": "و چون قرآن خوانده شود به آن گوش فرادهید و خاموش باشید، باشد که مورد رحمت الهی قرار گیرید."
      },
      {
        "index": 205,
        "text": "و پروردگارت را در درون خود از روی خشوع و با ترس و بیم یاد کن، و هر صبح و عصر، بدون آوای بلند، زبان به ذکر او بگشای و از غافلان مباش تا از مقربان او گردی،"
      },
      {
        "index": 206,
        "text": "زیرا آنان که نزد پروردگارت هستند (مقرّبان درگاه او) تکبر نمیورزند و از پرستش او سرباز نمی\u200cزنند و او را از هر کاستی منزّه می\u200cشمرند و برای او سجده می\u200cکنند."
      }
    ],
    "index": 7
  },
  {
    "aya": [
      {
        "index": 1,
        "text": "ای پیامبر، مجاهدان بَدر از تو می\u200cپرسند که این انفال (غنایم جنگی) از آنِ کیست و چگونه تقسیم می\u200cشود؟ بگو انفال ـ چه غنایم جنگی و چه املاک و اموالی که مالکی ندارند ـ به خدا و پیامبرش اختصاص دارد، پس از خدا پروا کنید و بر سر انفال با یکدیگر مشاجره نکنید و میان خود صلح و آشتی برقرار سازید و اگر واقعاً ایمان دارید، از خدا و پیامبرش فرمان برید."
      },
      {
        "index": 2,
        "text": "مؤمنان راستین فقط کسانی اند که وقتی خدا نزدشان یاد شود دل هایشان می\u200cترسد، و هنگامی که آیات او بر آنان تلاوت گردد بر ایمانشان می\u200cافزاید، و در کارها و برنامه\u200cها تنها بر پروردگارشان توکّل می\u200cکنند."
      },
      {
        "index": 3,
        "text": "کسانی اند که نماز را برپا می\u200cدارند و بخشی از آنچه را روزی آنان کرده\u200cایم به نیازمندان انفاق می\u200cکنند."
      },
      {
        "index": 4,
        "text": "اینانند مؤمنان راستین که در حدّ ایمانشان درجاتی نزد پروردگارشان دارند و برای آنان آمرزش و رزقی نیکوست که در بهشت نصیبشان خواهد شد."
      },
      {
        "index": 5,
        "text": "گروهی از مؤمنان از حکم خدا درباره انفال ناراضی بودند، چنان که پروردگارت تو را به حق (براساس مصلحتی درست و به جا) از خانه ات [به سوی بدر] بیرون برد در حالی که گروهی از مؤمنان از آن ناخشنود بودند."
      },
      {
        "index": 6,
        "text": "با تو درباره حق ـ پس از آن که برایشان آشکار شده است ـ کشمکش می\u200cکنند، گویی به سوی مرگ که نشانه\u200cهای آن را می\u200cنگرند، رانده می\u200cشوند."
      },
      {
        "index": 7,
        "text": "و ای مؤمنان، از آنچه خدا برای شما مقرّر کرده است نگران نباشید چرا که آن به سود شماست، یاد کنید هنگامی را که خدا به شما وعده داد که یکی از آن دو طایفه از آنِ شما باشد، یا بر کاروان تجاری قریش دست یابید و یا بر سپاه آنان پیروز گردید، و شما دوست می\u200cداشتید کاروان تجاری که بی سلاح بودند نصیب شما شوند، ولی خدا خلاف آن را اراده کرد، زیرا می\u200cخواست به حکم تقدیر خود (یاری پیامبران و پیروزی آیین الهی) حق را جلوه گر کند و ریشه کافران را برکند."
      },
      {
        "index": 8,
        "text": "آری، خدا به شما چنین وعده داد تا حق را ثابت گرداند و باطل را از میان بردارد، هر چند مجرمان از آن ناخشنود باشند."
      },
      {
        "index": 9,
        "text": "به یاد آورید هنگامی را که خود را در برابر مشرکان ناتوان دیدید و از پروردگارتان یاری خواستید و او بی درنگ شما را اجابت کرد که من شما را با هزار فرشته از فرشتگان که فرشتگانی دیگر را به دنبال می\u200cآورند یاری می\u200cرسانم."
      },
      {
        "index": 10,
        "text": "و خداوند فرشتگان را برای کشتن کافران نفرستاد بلکه آنها را فرستاد تا برای شما بشارتی باشد و تا دل هایتان به امداد الهی آرامش یابد، پس بدانید که پیروزی جز از جانب خدا نیست. به یقین، خدا شکست ناپذیر و حکیم است."
      },
      {
        "index": 11,
        "text": "هنگامی شما را یاری داد و دل هایتان را آرامش بخشید که خوابی سبک در اثر امنیتی که از جانب او بود بر شما پوشانید و از آسمان آبی بر شما فرو فرستاد تا شما را بدان پاک گرداند و وسوسه\u200cهای پلید شیطان را بدین وسیله از شما بزداید، و تا دل هایتان را محکم کند و در نبرد گام\u200cهای شما را به آن استوار سازد."
      },
      {
        "index": 12,
        "text": "آن گاه که پروردگارت به فرشتگان وحی فرستاد که من با شما هستم، پس کسانی را که ایمان آورده\u200cاند ثابت قدم دارید، به زودی در دل کسانی که کافر شده\u200cاند بیم خواهم افکند، و به مؤمنان گفتیم فراز گردن آنان را بزنید و همه سر پنجه هایشان را قطع کنید."
      },
      {
        "index": 13,
        "text": "آن کیفر برای آنان بدان سبب بود که با خدا و رسولش به مخالفت برخاستند، و هر کس با خدا و رسول او مخالفت کند و بر آن اصرار ورزد، کیفری سخت خواهد دید، زیرا خداوند سخت کیفر است."
      },
      {
        "index": 14,
        "text": "ای کافران، این کیفر دنیای شماست، آن را بچشید و بدانید که در آخرت برای کافران عذاب آتش خواهد بود."
      },
      {
        "index": 15,
        "text": "ای کسانی که ایمان آورده\u200cاید، هنگامی که با کافران رو به رو می\u200cشوید در حالی که دسته جمعی برای جنگ به سویشان رفته\u200cاید به آنان پشت نکنید و نگریزید."
      },
      {
        "index": 16,
        "text": "و هر کس در آن هنگام پشت به آنان کند و بگریزد، با خشمی از خدا بازگشته و جایگاهش دوزخ است و آن بد بازگشتگاهی است، مگر این که گریز و روی گردانی اش برای جنگ در ناحیه دیگر باشد، یا بخواهد به گروهی از رزمندگان بپیوندد و در کنار آنان با دشمن بجنگد."
      },
      {
        "index": 17,
        "text": "شما را توان مقابله با مشرکان بدر نبود پس آن گاه که پیروز شدید، شما آنان را نکشتید بلکه خدا آنان را کشت، و تو ای پیامبر، هنگامی که ریگ\u200cها را به سوی آنان انداختی، در حقیقت تو نینداختی بلکه خدا انداخت. آری، چنین کرد تا آنچه را که باید، تحقّق بخشد و به مؤمنان از جانب خود نعمتی نیکو ارزانی دارد (هم دشمنانشان را سرکوب کند و هم از غنیمت\u200cهای فراوان بهره مندشان سازد) چرا که خدا شنونده استغاثه آنان و به حالشان آگاه بود."
      },
      {
        "index": 18,
        "text": "آری، حقیقت این بود، و آنچه مسلّم است این است که خداوند نیرنگ کافران را سست و بی اثر می\u200cکند."
      },
      {
        "index": 19,
        "text": "ای مشرکان، اگر شما برای آشکار شدن حق خواهان داوری خدا میان خود و مؤمنان بودید بدین طریق که حق پویان را نصرت دهد، اینک با پیروزی مؤمنان این داوری صورت گرفته است. حال اگر از نیرنگ خود بر ضد خدا و پیامبر دست بردارید برای شما بهتر است، و اگر بار دیگر بازگردید و دست به نیرنگ بزنید ما نیز باز می\u200cگردیم و نیرنگتان را سست و بی اثر می\u200cکنیم، و گروه شماهر چند زیاد باشد هرگز برای شما کارساز نخواهد بود. این از آن روست که خداوند با مؤمنان است."
      },
      {
        "index": 20,
        "text": "ای کسانی که ایمان آورده\u200cاید، از خدا و پیامبرش فرمان برید و اینک که می\u200cشنوید پیامبر شما را به کاری فرا می\u200cخواند یا از کاری باز می\u200cدارد از او روی برنتابید."
      },
      {
        "index": 21,
        "text": "و مانند کسانی نباشید که به پیامبر گفتند سخن تو را شنیدیم، در صورتی که آن را به گوش دل نمی\u200cشنیدند."
      },
      {
        "index": 22,
        "text": "آری، این کفرپیشگانی که از شنیدن سخن حق کرند و از گفتن حق لال، همانان که حق را درنمی یابند، نزد خدا بدترین جنبندگان به شمار می\u200cروند."
      },
      {
        "index": 23,
        "text": "و اگر خدا در آنان خیری می\u200cیافت آنان را به شنیدن حق شنوا می\u200cساخت، و اگر بی آن که خیری در آنان باشد حقیقت را به آنها می\u200cشناسانید، باز هم پشت می\u200cکردند و روی برمی تافتند."
      },
      {
        "index": 24,
        "text": "ای کسانی که ایمان آورده\u200cاید، خدا را اجابت کنید و نیز پیامبر را آن گاه که شما را به اسلام که موجب حیات شماست فرا می\u200cخواند و بدانید که خدا میان آدمی و قلب او حایل می\u200cشود و بدانید که همگان به سوی او روانه می\u200cشوید و در حضور او گرد می\u200cآیید."
      },
      {
        "index": 25,
        "text": "از فتنه\u200cای بزرگ که در پیش است بترسید و در دفع آن بکوشید، زیرا آن به گونه\u200cای است که نباید تنها به ستمکاران شما (فتنه انگیزان) برسد، بلکه دامنگیر همه شما خواهد شد، و بدانید که خدا سخت کیفر است."
      },
      {
        "index": 26,
        "text": "برای این که بدانید خدا یاور مؤمنان است به یاد آورید زمانی را که در سرزمین مکّه گروهی اندک بودید و در آن جا ناتوان شمرده می\u200cشدید و همواره بیم آن داشتید که مردم شما را بربایند، سپس خدا شما را در مدینه جای داد و به یاری خود نیرومندتان ساخت تا در جنگ بدر پیروز شدید و شما را از غنایم آن جنگ که برایتان حلال کرده بود بهره مند ساخت، باشد که خدا را سپاسگزاری کنید."
      },
      {
        "index": 27,
        "text": "ای کسانی که ایمان آورده\u200cاید، با افشای تصمیم\u200cهای پیامبر در مورد کافران و آشکار ساختن اسرار حکومت اسلامی، به خدا و رسول او خیانت نکنید که خیانت به امانت\u200cهای خود کرده\u200cاید، و این حقیقت را شما خود می\u200cدانید."
      },
      {
        "index": 28,
        "text": "و بدانید که اموال و فرزندان شما وسیله آزمایش شما هستند، پس مبادا برای حفظ آنها به خدا و پیامبرش خیانت کنید، و بدانید آنان که امانت\u200cهای خدا و پیامبرش را پاس دارند، نزد خدا پاداشی بزرگ خواهند داشت."
      },
      {
        "index": 29,
        "text": "ای کسانی که ایمان آورده\u200cاید، اگر از خدا پروا کنید، برای شما نیرویی قرار می\u200cدهد که به وسیله آن حق را از باطل تشخیص دهید، و بدی هایتان را از شما می\u200cزداید و گناهانتان را می\u200cآمرزد، و خدا دارای فضلی بزرگ است."
      },
      {
        "index": 30,
        "text": "ای پیامبر، برای این که بدانی خدا تو را یاری می\u200cکند، یاد کن زمانی را که کافران مکّه به مشورت نشستند و برای محو کردن دعوت تو چاره جویی می\u200cکردند، برخی بر آن بودند که تو را حبس کنند و برخی می\u200cخواستند تو را بکشند و برخی بر آن بودند که از مکّه بیرونت کنند. آنان همواره در پی چاره جویی اند و خدا نیز در برابر آنها کار تو را تدبیر می\u200cکند، و خدا بهترین تدبیرکنندگان است."
      },
      {
        "index": 31,
        "text": "و هنگامی که آیات قرآن ـ که همه از جانب ماست ـ بر آنان تلاوت شود می\u200cگویند: شنیدیم و محتوای آن را دریافتیم. اگر ما هم می\u200cخواستیم، مانند این را می\u200cسرودیم، ولی ما اهل افسانه سرایی نیستیم. این چیزی جز افسانه\u200cهایی که پیشینیان ساخته\u200cاند نیست."
      },
      {
        "index": 32,
        "text": "و یاد کن زمانی را که برخی از مسلمانان سرخورده گفتند: خداوندا، اگر این همان پیام حق است و از جانب توست ما آن را نمی\u200cپذیریم، پس سنگ\u200cهایی از آسمان بر ما بباران یا عذابی دردناک بر سر ما بیاور."
      },
      {
        "index": 33,
        "text": "ولی بدانند که تا هنگامی که تو ای پیامبر در میان مسلمانان هستی خدا آنان را به عذاب نابود نمی\u200cکند، و تا هنگامی که از خدا طلب آمرزش می\u200cکنند، خدا به عذاب، نابودکننده آنان نیست."
      },
      {
        "index": 34,
        "text": "چه چیز مشرکان مکّه را درخورِ آن ساخته است که خدا عذابشان نکند در صورتی که آنان مؤمنان را از ورود به مسجدالحرام بازمی دارند آنان متولّیان آن نیستند تا به هر که بخواهند اجازه ورود دهند و هر که را بخواهند از ورود به آن بازدارند. متولّیان آن جز تقواپیشگان نخواهند بود، ولی بیشترشان [این حقیقت را] نمی\u200cدانند."
      },
      {
        "index": 35,
        "text": "نماز آنان در کنار آن خانه جز سوت کشیدن و کف زدن نیست. ای کافران، حال که چنین است، به سزای این که کفر ورزیده\u200cاید عذاب را بچشید."
      },
      {
        "index": 36,
        "text": "کافران اموال خود را هزینه می\u200cکنند تا مردم را از راه خدا باز دارند. آری، به زودی کفرپیشگان مکه اموالشان را برای شعلهور ساختن جنگ هزینه می\u200cکنند، ولی به نتیجه دلخواه خود نمی\u200cرسند و اموال تلف شده آنان مایه حسرتشان می\u200cشود و سرانجام در فتح مکّه مغلوب می\u200cگردند. و کسانی از آنان که بر کفر اصرار ورزند به سوی دوزخ رانده خواهند شد."
      },
      {
        "index": 37,
        "text": "کافران، به مقتضای کفرشان با دین خدا مخالفت می\u200cکنند و در این راه می\u200cکوشند، تا خداوند براساس سنّتی که در نظام آفرینش مقرّر داشته است ناپاکان را از پاکان جدا سازد. سپس برخی از ناپاکان را بر روی برخی دیگر نهد و همه را انباشته کند سپس آن را در دوزخ قرار دهد. اینانند که زیانکار خواهند بود."
      },
      {
        "index": 38,
        "text": "به کافران بگو: اگر از ستیزه جویی با خدا و پیامبر دست بردارند و به کشتن و آزار مسلمانان پایان دهند، آنچه گذشته است بر آنان بخشوده می\u200cشود و از آنان انتقام گرفته نمی\u200cشود، و اگر بار دیگر به فتنه انگیزی و ستیزه جویی باز گردند خداوند نابودشان خواهد کرد و این سنت خداست که بر پیشینیان نیز گذشته است."
      },
      {
        "index": 39,
        "text": "و با کافران بجنگید تا فتنه\u200cای برجای نماند و دین (حاکمیّت) یکسره از آنِ خدا باشد. پس اگر از جنگ باز ایستادند و تن به سازش دادند، خدا حکم خود را درباره آنان اعلام خواهد کرد، چرا که او به آنچه می\u200cکنند بینا است."
      },
      {
        "index": 40,
        "text": "و اگر روی برتافتند و باز هم سر جنگ داشتند، با آنان بجنگید و بدانید که خدا سرپرست و یاور شماست. و خوب سرپرست و نیکو یاوری است."
      },
      {
        "index": 41,
        "text": "و بدانید که هر فایده\u200cای به دست می\u200cآورید، خُمس آن برای خدا و پیامبر و برای خویشاوندان او، و یتیمان و بینوایان و درراه مانده از بستگان اوست، پس آن را به اهلش بپردازید اگر به خدا و آنچه در روز بدر بر بنده خود محمّد فرو فرستادیم ایمان دارید، همان روز که خدا با یاری کردن مؤمنان و شکست دادن مشرکان حق را از باطل مشخص ساخت، روزی که آن دو گروه مؤمن و مشرک برای نبرد با یکدیگر روبه رو شدند. و خدا بر انجام هر کاری تواناست."
      },
      {
        "index": 42,
        "text": "هنگامی حق را از باطل مشخص ساخت که شما در نزدیک\u200cترین کرانه آن وادی، در زمینی شنزار و دور از آب اردو زدید، و مشرکان در دورترین کرانه وادی، در کنارِ آب و در زمینی سخت پیاده شدند و کاروان تجاری قریش در فرو دست شما بودند و از ساحل دریا رهسپار مکّه شدند و از تیررس شما رهیدند. بدین ترتیب شما چاره\u200cای جز نبرد با مشرکان نداشتید. اگر شما و آنان با یکدیگر وعده می\u200cکردید که این گونه باهم روبه رو شوید، قطعاً هر دو گروه وعده خود را خلاف می\u200cکردید، ولی آنچه را خدا پیش آورد برای این بود که کاری را که می\u200cبایست انجام شود به انجام رساند، تا در شرایطی که عوامل پیروزی برای مشرکان آماده بود، با پیروزی شما حق را از باطل مشخص سازد تا از آن پس هر که هلاک می\u200cشود، با دلیلی روشن هلاک گردد، و هر که حیات می\u200cیابد، با دلیلی آشکار حیات یابد. و نیز چون خدا شنونده استغاثه شما و آگاه به راز درونتان بود چنین تقدیر کرد."
      },
      {
        "index": 43,
        "text": "ای پیامبر، یاد کن زمانی را که خداوند شمار مشرکان را در خواب تو، به تو اندک نشان می\u200cداد تا وقتی خواب خود را برای مؤمنان نقل می\u200cکنی، از برخورد با آنان بیمناک نباشند و تردیدی به خود راه ندهند. و اگر شمار آنان را به تو بسیار نشان می\u200cداد قطعاً سست و نگران می\u200cشدید و در کار جنگ، اختلاف می\u200cکردید، ولی خداوند بدین وسیله شما را از سستی و اختلاف در امان داشت، چرا که او به راز درون سینه\u200cها داناست."
      },
      {
        "index": 44,
        "text": "و یاد کن زمانی را که چون با مشرکان روبه رو شدید، آنان را در نظر شما اندک جلوه می\u200cداد و شما را نیز در نظر آنان اندک می\u200cنمایاند، تا خداوند کاری را که باید تحقّق می\u200cیافت (نبرد دو گروه) به انجام رساند، و بدانید که همه کارها به او بازگردانده می\u200cشود."
      },
      {
        "index": 45,
        "text": "ای کسانی که ایمان آورده\u200cاید، هنگامی که در میدان نبرد با گروهی از کافران روبه رو گشتید ثابت قدم باشید و از برابر آنان مگریزید و خدا را با قلب و زبان خود بسیار یاد کنید، باشد که پیروز گردید."
      },
      {
        "index": 46,
        "text": "و خدا و پیامبرش را در امر جهاد فرمان برید و با یکدیگر اختلاف نکنید که ناتوان می\u200cشوید و عزّت و شکوهتان از بین می\u200cرود، و بر سختی\u200cهای جنگ و اطاعت از خدا و پیامبر شکیبا باشید که خداوند با شکیبایان است و آنان را یاری خواهد کرد."
      },
      {
        "index": 47,
        "text": "و هنگامی که برای جهاد با دشمنان دین بیرون می\u200cروید، مانند کسانی نباشید که با سرمستی و برای خودنمایی به مردم از شهر و دیارشان برای جنگ بیرون رفتند و مردم را از راه خدا باز می\u200cداشتند. آنان گمان نکنند که از تحت سلطه خدا خارجند، بلکه خدا به آنچه می\u200cکنند احاطه دارد."
      },
      {
        "index": 48,
        "text": "و هنگامی خدا حق و باطل را از یکدیگر مشخص و معلوم ساخت که شیطان کارهای مشرکان را در جنگ بدر برایشان آراست و به آنان گفت: امروز با این ساز و برگ نظامی وانبوه نفرات هیچ گروهی از مردم بر شما چیره نمی\u200cشود و من خود حمایتگر شما هستم، ولی هنگامی که آن دو گروه باهم روبه رو شدند و یکدیگر را دیدند به عقب بازگشت و گفت: من از شما بری هستم، من چیزی را می\u200cبینم که شما نمی\u200cبینید. می\u200cبینم فرشتگانی برای یاری مؤمنان و سرکوب شما آمده\u200cاند. من از عذاب خدا می\u200cترسم، چرا که خدا سخت کیفر است."
      },
      {
        "index": 49,
        "text": "آری، هنگامی خدا حق و باطل را از یکدیگر مشخص ساخت که منافقان و کسانی که در دل هایشان بیماری شکّ و تردید بود گفتند: اینان (مؤمنان) را دینشان فریفته است که با این شمار اندک و با کمترین تجهیزات به جنگِ سپاهی مجهّز آمده\u200cاند، ولی نمی\u200cدانستند که آنان بر خدا توکّل کرده\u200cاند. و هر کس بر خدا توکّل کند خدا او را بسنده است، زیرا خداوند مقتدری است شکست ناپذیر که کارهایش همه از روی حکمت است."
      },
      {
        "index": 50,
        "text": "ای کاش می\u200cدیدی زمانی را که فرشتگان جان کافران را می\u200cگیرند در حالی که بر چهره و پشتشان می\u200cکوبند و به آنان می\u200cگویند: عذاب آتش سوزان را بچشید."
      },
      {
        "index": 51,
        "text": "این کیفر به سزای دستاوردی است که خود پیش فرستاده\u200cاید و از آن روست که خدا به بندگانش ستم نمی\u200cکند [مجرمان و نیکوکاران را یکسان قرار نمی\u200cدهد و هر کدام را بر طبق کردارشان جزا می\u200cدهد]."
      },
      {
        "index": 52,
        "text": "شیوه این مشرکان همچون شیوه فرعونیان و کسانی است که پیش از آنان بودند که به آیات خدا کافر شدند، و خداوند آنان را به کیفر گناهانشان گرفت. همانا خدا نیرومند و سخت کیفر است."
      },
      {
        "index": 53,
        "text": "این کیفر بدان سبب است که کافران مکه با خدا و رسولش به ستیزه برخاستند و بدین سبب شایستگی نعمت را از خود سلب کردند و خداوند نعمتی را که بر قومی ارزانی داشته است به محنت و عذاب تبدیل نمی\u200cکند تا این که آنان خود، آنچه را در دل دارند دگرگون سازند و با کفر و ناسپاسی خویش قابلیّت نعمت را از خود سلب نمایند، و نیز بدان سبب است که خدا شنونده فریادخواهی مسلمانان و آگاه به نیازهای آنان است."
      },
      {
        "index": 54,
        "text": "آری، شیوه آنان همچون شیوه فرعونیان و کسانی است که پیش از آنان بودند، که آیات پروردگارشان را دروغ انگاشتند، پس ما آنان را به سزای گناهانشان هلاک نمودیم و فرعونیان را غرق کردیم و همه آنان مردمی ستمکار بودند."
      },
      {
        "index": 55,
        "text": "بی تردید، بدترین جنبندگان در نزد خداوند یهودیان مدینه\u200cاند که کافر شدند و به حدّی کفر در دل هایشان رسوخ یافته است که هرگز ایمان نمی\u200cآورند."
      },
      {
        "index": 56,
        "text": "آن گروهشان که بارها با آنان پیمان بستی ولی هر بار پیمان خود را شکستند و از خدا پروا نکردند و این شیوه آنان است."
      },
      {
        "index": 57,
        "text": "پس اگر در جنگ بر آنان دست یافتی که خواهی یافت، چنان بر ایشان سخت گیر که مایه عبرت کسانی شوند که در پی آنانند و ترس و نگرانی بر آنان حاکم شود و دیگر برای نبرد با مؤمنان همداستان نشوند، باشد که بفهمند پیمان شکنی و ستیزه جویی با مؤمنان چه فرجام شومی دارد."
      },
      {
        "index": 58,
        "text": "و اگر از قومی که با آنان پیمان بسته\u200cای بیم خیانت در پیمان داری، پیمانشان را به سویشان بیفکن و لغو آن را به ایشان اعلام کن تا شما و آنان در آگاهی از لغو پیمان یکسان باشید، و بدان که اگر به آنان اعلام نکنی مرتکب خیانت شده\u200cای و خداوند خیانتکاران را دوست نمی\u200cدارد."
      },
      {
        "index": 59,
        "text": "کسانی که کافر شده\u200cاند مپندارند که با کفر و ستیزه جویی خویش بر خدا سبقت گرفته و بر او چیره گشته\u200cاند، آنان نمی\u200cتوانند خدا را ناتوان کنند [چرا که کارهایشان از تحت اراده او خارج نیست]."
      },
      {
        "index": 60,
        "text": "شما مؤمنان باید برای مقابله با کافرانی که پیرامون شمایند، آنچه در توان دارید از نیروی رزمی و اسبان بسته (آماده نبرد) فراهم آورید تا بدین وسیله کسانی را که دشمن خدا و دشمن شمایند بترسانید [و اندیشه هجوم به مسلمانان را از آنان سلب کنید] و نیز باید برای مقابله با دشمنان دیگری که غیر از اینانند و شما از آنان بی خبرید و خدا به وجودشان آگاه است نیروی رزمی آماده کنید، و بدانید که هر چیزی را در راه خدا هزینه کنید، بی کم و کاست به شما بازگردانده می\u200cشود و بر شما ستم نخواهد شد."
      },
      {
        "index": 61,
        "text": "و اگر به صلح تمایل داشتند تو نیز بدان روی آور، و بر خدا توکّل کن و بیم نیرنگشان را نداشته باش که او شنونده سخن بندگان و دانا به اندیشه\u200cهای آنان است."
      },
      {
        "index": 62,
        "text": "و اگر دشمنان بخواهند با پیشنهاد صلح تو را بفریبند تا در شرایط مناسب ضربه\u200cای بر تو وارد کنند، خدا برای تو بس است، چرا که او بود که پیش\u200cتر تو را با یاری خود و به وسیله مؤمنان نیرومند ساخت."
      },
      {
        "index": 63,
        "text": "و دل\u200cهای مؤمنان را به هم پیوند داد، که اگر همه ثروت روی زمین را خرج می\u200cکردی نمی\u200cتوانستی میان دل هایشان پیوند دهی، ولی خدا بود که میان آنان الفت انداخت، به یقین او شکست ناپذیر و حکیم است."
      },
      {
        "index": 64,
        "text": "ای پیامبر، در میدان کارزار، خدا تو را بسنده است و نیز کسانی از مؤمنان که تو را پیروی کرده\u200cاند."
      },
      {
        "index": 65,
        "text": "ای پیامبر، مؤمنان را به پیکار با کافران برانگیز. اگر از شما بیست تن شکیبا باشند، بر دویست تن از کافران چیره می\u200cشوند، و اگر از شما صد تن شکیبا باشند بر هزار تن از کفرپیشگان پیروز می\u200cشوند. این بدان سبب است که آنان مردمی هستند که نمی\u200cفهمند. بر این اساس، ما شما را مکلّف کرده بودیم حتی اگر دشمن ده برابر شما بودند باید مقاومت کنید و از میدان کارزار مگریزید."
      },
      {
        "index": 66,
        "text": "اینک که خدا دانست در ایمان شما ضعفی پدید آمده است تکلیف شما را سبک ساخت، پس اگر از شما یکصد تن شکیبا باشند بر دویست تن چیره می\u200cشوند، و اگر از شما هزار تن باشند بر دو هزار تن پیروز می\u200cگردند. اینها همه به اذن خداست، و خدا با شکیبایان است."
      },
      {
        "index": 67,
        "text": "چرا خودسرانه و بدون مشورت با پیامبر در جنگ بدر از دشمنان اسیر گرفتید تا در برابر آزادی آنان فدیه بگیرید؟ در صورتی که برای هیچ پیامبری سزاوار نبوده است که در میدان جنگ اسیرانی بگیرد. پیامبران باید در میدان جنگ چنان بر کشته\u200cها بیفزایند تا عبرت دیگران شود. این شیوه تا زمانی است که دینشان در زمین استقرار نیافته باشد، امّا از آن پس برای آنان رواست که از دشمن اسیر بگیرند. شما خواهان متاع ناپایدار دنیا هستید و خداوند سرای آخرت را برای شما می\u200cخواهد، و خدا شکست ناپذیر و حکیم است."
      },
      {
        "index": 68,
        "text": "اگر پیشتر از جانب خدا مقرر نشده بود که به عذاب گرفتار نگردید، قطعاً به سبب این که در جنگ بدر اسیر گرفتید، عذابی بزرگ به شما می\u200cرسید."
      },
      {
        "index": 69,
        "text": "ولی اکنون از فدیه\u200cها و آنچه به غنیمت گرفته\u200cاید بهره ببرید که برای شما حلال و پاکیزه است، و از خدا پروا کنید که خدا آمرزنده و مهربان است."
      },
      {
        "index": 70,
        "text": "ای پیامبر، به اسیرانی که در دست شمایند و از آنان فدیه گرفته\u200cاید، بگو: اگر خداوند در دل\u200cهای شما خیری (ایمان و حق باوری) سراغ داشته باشد، بهتر از آنچه از شما گرفته شده به شما می\u200cدهد و شما را می\u200cآمرزد، چرا که خداوند آمرزنده و مهربان است."
      },
      {
        "index": 71,
        "text": "و اگر خواستند به تو خیانت کنند و بار دیگر آتش جنگ را بر ضدّ تو شعلهور سازند، خدا تو را بر آنان پیروز خواهد ساخت، چرا که آنان پیش\u200cتر نیز به سبب کفرشان، به خدا خیانت کردند و خدا تو را بر آنان چیره ساخت، و خدا به خیانت آنان داناست و براساس حکمتش، تو را بر آنان چیره می\u200cسازد."
      },
      {
        "index": 72,
        "text": "کسانی که ایمان آورده و به مدینه هجرت نموده و با مال و جانشان در راه خدا جهاد کرده\u200cاند، و کسانی که پیامبر و مؤمنان را در مدینه جای داده و خدا و رسولش را یاری نموده\u200cاند، اینان بر یکدیگر ولایت دارند، و کسانی که ایمان آورده ولی هجرت نکرده\u200cاند، از ولایت آنان چیزی بر شما مقرّر نیست، تا آن که هجرت کنند، مگر ولایت یاری رسانی که اگر از شما در امر دین کمک خواستند بر شماست که آنان را یاری دهید، مگر این که بر ضدّ قومی باشد که میان شما و آنان پیمانی [مبنی بر عدم تعرّض] منعقد شده است، و خدا به آنچه می\u200cکنید بیناست."
      },
      {
        "index": 73,
        "text": "کسانی که کفر ورزیده\u200cاند ولیّ یکدیگرند و خدا میان شما و آنان ولایتی مقرّر نکرده است. اگر قانون ولایت را که میان شما مؤمنان مقرّر شده است به کار نبندید و یا پیوند ولایت با کافران داشته باشید، در زمین فتنه و فسادی بزرگ روی خواهد داد."
      },
      {
        "index": 74,
        "text": "و کسانی که ایمان آورده و هجرت نموده و در راه خدا جهاد کرده\u200cاند، و آنان که به پیامبر و مهاجران جای داده و خدا و رسولش را یاری کرده\u200cاند، اینان همان مؤمنان راستین اند که برایشان آمرزش و رزقی ارجمند است که در بهشت نصیبشان خواهد شد."
      },
      {
        "index": 75,
        "text": "و کسانی که پس از این ایمان بیاورند و هجرت نمایند و همراه شما جهاد کنند، از شما خواهند بود و پیوند ولایت میان شما و آنان برقرار می\u200cگردد، و خویشاوندان در ارث بردن از یکدیگر بر دیگران مقدّم اند و این حکم در کتاب خدا ثبت شده است. بنابراین، از این پس هجرت و اخوّت ایمانی سبب ارث نخواهد بود. به یقین، خداوند به هر چیزی داناست."
      }
    ],
    "index": 8
  },
  {
    "aya": [
      {
        "index": 1,
        "text": "از سوی خدا و پیامبرش به مشرکانی که با آنان پیمان بسته\u200cاید اعلام می\u200cشود که پیمان میان شما و آنان ملغی و بی اعتبار است."
      },
      {
        "index": 2,
        "text": "بنابراین، ای مشرکان، چهار ماه در این سرزمین بگردید، این مدّت را به شما مهلت می\u200cدهیم و شما را از تعرّض مؤمنان در امان می\u200cداریم تا بیندیشید و برای سرنوشت خویش تصمیم بگیرید، یا از شرک دست بردارید و یا آماده نبرد شوید، و بدانید که شما نمی\u200cتوانید خدا را درمانده کنید، و بدانید که خداوند کافران را خوار و ذلیل خواهد کرد."
      },
      {
        "index": 3,
        "text": "و در روز حجّ اکبر (روز عید قربان) از سوی خدا و پیامبرش به مردم ابلاغ می\u200cشود که خدا پیمان مشرکان را ملغی کرده و پیامبرش نیز چنین کرده است. پس اگر از شرک باز گردید این برای شما بهتر است، و اگر از این دعوت روی برتابید، بدانید که شما نمی\u200cتوانید خدا را درمانده کنید، و تو ای پیامبر، کافران را به عذابی دردناک نوید ده."
      },
      {
        "index": 4,
        "text": "امّا مشرکانی که با آنان پیمان بسته\u200cاید و از پیمانشان چیزی نکاسته و کسی را بر ضدّ شما یاری نکرده\u200cاند، پیمانشان ملغی نیست، بنابراین پیمانشان را تا مدّتی که برای آنان مقرّر شده است به پایان رسانید که وفای به پیمان نشانگر تقواپیشگی است و خداوند تقوا پیشگان را دوست می\u200cدارد."
      },
      {
        "index": 5,
        "text": "و چون آن مهلت چهار ماهه که جان و مال مشرکان در آن مصون شمرده شد، به پایان رسد، آنان را هر جا و هر وقت که یافتید بکشید، یا بگیریدشان و یا آنان را به محاصره درآورید و یا در هر کمینگاهی در کمینشان بنشینید، پس اگر از شرک بازگشتند و به توحید گراییدند و احکام اسلام را پذیرفتند پس نماز برپا داشتند و زکات پرداختند آزادشان بگذارید که خداوند توبه کنندگان را می\u200cآمرزد و آنان را مورد رحمت خود قرار می\u200cدهد."
      },
      {
        "index": 6,
        "text": "و اگر یکی از آن مشرکان محارب از تو امان خواست تا نزد تو آید و از محتوای دعوتت با خبر شود، او را امان ده تا نزد تو آید و کلام خدا را بشنود و با آن آشنا شود، سپس او را به جای امنش برسان. این بدان سبب است که مشرکان ناآگاهند و لازم است این فرصت به کسانی که در پی تحقیق اند داده شود."
      },
      {
        "index": 7,
        "text": "چگونه مشرکان می\u200cتوانند نزد خدا و پیامبرش پیمانی داشته باشند پیمان همه آنان بی اعتبار است به جز کسانی از آنان که در کنار مسجدالحرام با ایشان پیمان بسته\u200cاید و تاکنون به پیمان خود وفادار بوده\u200cاند، پس تا هنگامی که به عهد خویش با شما پایدارند شما نیز به عهد خود با آنان پایدار بمانید، که پای بندی به پیمان، نشانگر تقواپیشگی است و خداوند تقواپیشگان را دوست می\u200cدارد."
      },
      {
        "index": 8,
        "text": "چگونه پیمان مشرکان محترم شمرده شود، در صورتی که اگر بر شما چیره شوند نه حقّی از حقوق خویشاوندی را درباره شما رعایت می\u200cکنند و نه به هیچ پیمانی که با آنان امضا کرده\u200cاید وفادارند. شما را به زبان و با سخنان فریبنده خود خشنود می\u200cکنند ولی دل هایشان از آنچه بر زبان می\u200cآورند ابا دارد و بیشترشان از عهد و پیمان خود خارج شده\u200cاند."
      },
      {
        "index": 9,
        "text": "آیات خدا را به کالای کم بهای دنیا فروخته\u200cاند و بدین کار مردم را از راه او باز داشته\u200cاند. راستی که بد کاری انجام می\u200cداده\u200cاند."
      },
      {
        "index": 10,
        "text": "در حق هیچ مؤمنی هیچ یک از حقوق خویشاوندی را رعایت نمی\u200cکنند و به هیچ پیمانی که امضا کرده\u200cاند پای بند نیستند. اینانند که به پیمان\u200cهای شما تجاوز کرده و آنها را نادیده گرفته\u200cاند."
      },
      {
        "index": 11,
        "text": "پس اگر از شرک توبه کردند و احکام دین را پذیرفتند پس نماز به جای آوردند و زکات پرداختند، برادران دینی شما هستند و در تمام حقوق با سایر مؤمنان برابرند. ما آیات خود را به روشنی برای همه بیان می\u200cکنیم و تنها مردم دانا از آن بهره می\u200cبرند."
      },
      {
        "index": 12,
        "text": "و اگر گروهی از مشرکان پیمان\u200cهای خود را که بر آنها سوگند یاد کرده\u200cاند پس از آن که بر آن عهد بستند، شکستند و درباره دین شما زبان به بدگویی گشودند آنان پیشوایان کفر به شمار می\u200cآیند و شما باید با پیشوایان کفر پیکار کنید، چرا که آنان را هیچ پیمانی نیست، باشد که از پیمان شکنی دست بردارند."
      },
      {
        "index": 13,
        "text": "آیا با قومی که پیمان\u200cهای خود را شکستند و قصد بیرون راندن پیامبر را داشتند و نخستین بار آغازگر جنگ با شما بودند، نمی\u200cجنگید؟ آیا از آنان می\u200cترسید؟ اگر مؤمنید [باید برای شما آشکار باشد که] خدا سزاواتر است که از او بترسید."
      },
      {
        "index": 14,
        "text": "با مشرکان پیکار کنید در این صورت خداوند آنان را به دست شما عذاب می\u200cکند و خوار و ذلیلشان می\u200cسازد و شما را بر آنان پیروز می\u200cگرداند و سینه [داغدار] گروهی از مؤمنان را شفا می\u200cبخشد."
      },
      {
        "index": 15,
        "text": "و خشم دل هایشان را می\u200cبرد، و این را هم بدانید که خداوند بر هر که بخواهد به رحمت خود باز می\u200cگردد [و او را از شرک می\u200cرهاند] و شما را از نبرد با وی باز می\u200cدارد، و خدا دانا و حکیم است."
      },
      {
        "index": 16,
        "text": "آیا شما مدّعیان ایمان پنداشته\u200cاید که رها می\u200cشوید و مورد آزمایش قرار نمی\u200cگیرید، در صورتی که هنوز خداوند کسانی از شما را که در جهاد شرکت می\u200cکنند و جز خدا و رسول او و مؤمنان تکیه گاهی نگرفته\u200cاند، مشخص نکرده است؟ و خدا به آنچه می\u200cکنید آگاه است."
      },
      {
        "index": 17,
        "text": "مشرکان حق ندارند در حالی که به زبان یا عمل، بر کفر خود گواهی می\u200cدهند، مساجد خدا از جمله مسجدالحرام را تعمیر کنند. آنان اعمالشان بی اثر است و برای همیشه در آتش دوزخ ماندگارند."
      },
      {
        "index": 18,
        "text": "تنها کسانی حق دارند مساجد خدا را تعمیر کنند که به خدا و روز واپسین ایمان آورده و نماز برپاداشته و زکات داده و جز از خدا بیم نداشته\u200cاند (تنها او را پرستیده اند) که امید است اینان در زمره ره یافتگان باشند."
      },
      {
        "index": 19,
        "text": "آیا آب دادن به حاجیان و تعمیر مسجدالحرام را که برخاسته از ایمان به خدا نبوده است ارج می\u200cنهید و چنین کسی را با آن کس که به خدا و روز واپسین ایمان آورده و در راه خدا جهاد کرده است یکسان می\u200cشمرید؟ نه، این دو گروه نزد خدا یکسان نیستند، زیرا خداوند مردم ستمکار (مشرکان) را به سوی خویش هدایت نمی\u200cکند."
      },
      {
        "index": 20,
        "text": "کسانی که ایمان آورده و هجرت نموده و با مال و جانشان در راه خدا جهاد کرده\u200cاند، نزد خدا از همه بلندمرتبه ترند و اینانند که نیکبخت خواهند بود."
      },
      {
        "index": 21,
        "text": "این گروه از مؤمنانند که پروردگارشان آنان را به رحمتی والا از جانب خویش و به خشنودی خود و بوستان\u200cهایی از بهشت که در آنها برایشان نعمتی پایان ناپذیر است مژده می\u200cدهد."
      },
      {
        "index": 22,
        "text": "در آن جا برای همیشه ماندگارند. مبادا این وعده\u200cها را بعید بدانید، چرا که خداست که نزد او پاداشی بزرگ است."
      },
      {
        "index": 23,
        "text": "ای کسانی که ایمان آورده\u200cاید، اگر پدران و برادرانتان کفر را بر ایمان برگزیدند آنان را دوست خود و عهده دار کارهایتان قرار ندهید و کسانی از شما که آنان را دوست خود گیرند و کارهایشان را به آنان بسپرند ستمکار خواهند بود."
      },
      {
        "index": 24,
        "text": "ای پیامبر، به آنان که ایمان آورده\u200cاند بگو: اگر پدران و پسران و برادران و همسران و خویشاوندانتان و اموالی که گرد آورده\u200cاید و تجارتی که از کسادش بیم دارید و خانه\u200cهایی که آنها را خوش می\u200cدارید، نزد شما از خدا و پیامبرش و جهاد در راه او محبوب\u200cتر است و اینها مانع رفتن شما به جهاد شده\u200cاند، منتظر باشید تا خدا فرمان خود را اجرا کند (مؤمنانی را جایگزین شما کند که خدا از هر چیزی برای آنان محبوب\u200cتر است و به بهترین وجه در راه او جهاد می\u200cکنند) و بدانید که خداوند مردمی را که از مرز بندگی او خارج شوند، به سوی پیامبر و یاری دین خدا هدایت نمی\u200cکند."
      },
      {
        "index": 25,
        "text": "قطعاً خداوند شما را در معرکه\u200cهای فراوانی یاری کرده است، و نیز در آن روز که در وادی (حُنَین) با مشرکان به کارزار پرداختید، آن گاه که کثرت افرادتان شما را شادمان ساخته بود به گونه\u200cای که خدا را فراموش کردید و به فراوانی لشکر خود اعتماد نمودید، ولی آن سپاه عظیم کارساز نشد و هیچ خطری را از شما دفع نکرد و در محاصره دشمن قرار گرفتید و زمین با همه فراخی اش بر شما تنگ شد و سرانجام به دشمن پشت کردید و گریختید."
      },
      {
        "index": 26,
        "text": "پس از آن، خداوند آرامشی را از جانب خود بر پیامبرش و بر مؤمنانی که در آن معرکه ثابت قدم ماندند فرو فرستاد و لشکریانی را از فرشتگان که شما آنها را ندیدید برای یاری شما نازل کرد و کسانی را که کافر شدند کیفر داد، و این است سزای کفرپیشگان."
      },
      {
        "index": 27,
        "text": "سپس خداوند بعد از واقعه حنین به هر کس از کافران و مؤمنان خطاکار که می\u200cخواست روی کرد و به او توفیق توبه داد و توبه اش را پذیرفت و خدا راه توبه را برای همگان گشوده است، زیرا خدا آمرزنده و مهربان است."
      },
      {
        "index": 28,
        "text": "ای کسانی که ایمان آورده\u200cاید، جز این نیست که مشرکان پلیدند، از این رو نباید پس از پایان امسال (سال نهم هجرت) به مسجدالحرام نزدیک شوند. و اگر می\u200cترسید که با اجرای این حکم داد و ستدتان کساد شود و فقر به شما روی آورد، به زودی خدا، اگر بخواهد، از فضل خویش شما را توانگر می\u200cکند. به یقین، خداوند دانا و کارهایش همه از روی حکمت است."
      },
      {
        "index": 29,
        "text": "با کسانی که به آنان کتاب آسمانی داده شده است (یهودیان، مسیحیان، مجوسیان و صابئی ها) ولی به خدا و روز قیامت آن گونه که باید ایمان ندارند و آنچه را خدا حرام کرده و پیامبرش محمّد تحریم نموده است بر خود حرام نمی\u200cدانند و دین حقّ را آیین خود نمی\u200cگیرند بجنگید تا با خضوع در برابر حکومت شما به قانون جزیه تن در دهند و آن را به دست خود به شما بپردازند."
      },
      {
        "index": 30,
        "text": "یهودیان گفتند: عزیر پسر خداست. و نصارا گفتند: مسیح پسر خداست. این سخن آنان است که بر زبان می\u200cآورند، سخنی است بی پایه و عاری از حقیقت که به سخن آن کافران بت پرستی می\u200cماند که پیش از ایشان بودند. خدا آنان را بکشد! تا کی از حق باز داشته و به سوی باطل کشانده می\u200cشوند."
      },
      {
        "index": 31,
        "text": "یهودیان و مسیحیان از آن روی که بی هیچ قید و شرطی از عالمان و راهبان خود اطاعت کردند، آنها را به منزله پروردگار و معبود خویش شمردند و برای خدا ربوبیتی قائل نشدند. علاوه بر این، نصارا مسیح پسر مریم را نیز پروردگار خود گرفتند در حالی که آنان مأمور نبودند مگر این که یک خدا را که جز او معبودی درخور پرستش نیست عبادت کنند. او منزّه است از این که به او شرک ورزیده شود.\u200c"
      },
      {
        "index": 32,
        "text": "می\u200cخواهند نور خدا را که در آیین او جلوه کرده است با دهان خود خاموش کنند و خدا نخواهد گذاشت جز این شود که نور خود را به کمال رساند و سراسر گیتی را فراگیرد هر چند کافران از آن ناخشنود باشند."
      },
      {
        "index": 33,
        "text": "اوست آن کسی که پیامبرش محمّد را با هدایت و دین حق به رسالت فرستاد تا آن را بر همه ادیان چیره کند هر چند مشرکان ناخشنود باشند."
      },
      {
        "index": 34,
        "text": "ای کسانی که ایمان آورده\u200cاید، بسیاری از عالمان دینی یهود و راهبان مسیحی اموال مردم را به ناروا می\u200cخورند و آنان را از راه خدا باز می\u200cدارند، و کسانی را که زر و سیم می\u200cاندوزند و آن را در راه خدا خرج نمی\u200cکنند به عذابی دردناک نوید ده."
      },
      {
        "index": 35,
        "text": "این عذاب در روزی است که آن گنج\u200cهای طلا و نقره را در آتش دوزخ بگدازند و پیشانی و پهلو و پشتشان را با آنها داغ کنند و به آنان گفته شود: این است آنچه برای خود اندوختید که اینک به صورت عذاب برای شما جلوه گر شده است، پس بچشید آنچه را که می\u200cاندوختید."
      },
      {
        "index": 36,
        "text": "شماره ماه\u200cهای سال نزد خدا دوازده ماه است. این تعداد را خداوند از همان روزی که آسمان\u200cها و زمین را آفرید در جهان هستی مقرّر کرد. از این دوازده ماه، چهار ماه (رجب، ذی القعده، ذی الحجّه و محرّم) ماه\u200cهای حرام اند که جنگ در آنها ممنوع است. این است آن دینی که مصالح بندگان را تأمین و امور زندگی آنان را اداره می\u200cکند، پس مبادا در این ماه\u200cهای حرام با ارتکاب گناه، به ویژه با برپایی جنگ بر خود ستم کنید. و با همه مشرکان بجنگید، چنان که آنان نیز با همه شما می\u200cجنگند، و در جنگ\u200cها تقوای الهی را رعایت کنید و حدود او را محترم شمرید و بدانید که خدا با تقواپیشگان است و آنان را پیروز می\u200cگرداند."
      },
      {
        "index": 37,
        "text": "جز این نیست که تأخیر انداختن ماه\u200cهای حرام از زمان خودشان تغییر دادن حکم خداست و کفر است و مشرکان کفرپیشه با این کار بر کفر خویش می\u200cافزایند. با این کار نادرست سایر کافران نیز به گمراهی کشیده می\u200cشوند. کارشان بدین گونه است که ماه حرام را یک سال حلال می\u200cشمرند و حرمتش را برای ماه بعد قرار می\u200cدهند و سال دیگر حرمت آن را باز می\u200cگردانند و بدین طریق حرام و حلال را جابه جا می\u200cکنند تا تعداد آنچه حرام می\u200cشمرند با تعداد آنچه خدا حرام کرده است یکسان باشد، از این رو آنچه را خدا حرام کرده است حلال می\u200cشمرند، هر چند تعداد آن را حفظ می\u200cکنند. کارهای ناروایشان برای آنان آراسته شده است و خداوند به کافران توفیق هدایت و دستیابی به سعادت را نخواهد داد."
      },
      {
        "index": 38,
        "text": "ای کسانی که ایمان آورده\u200cاید، شما را چه شده است که وقتی به شما می\u200cگویند در راه خدا برای جهاد حرکت کنید، کندی و سنگینی می\u200cکنید و به زمین می\u200cچسبید؟ آیا به زندگی دنیا بسنده کرده و آن را پسندیده و از زندگی آخرت چشم پوشیده\u200cاید؟ پس بدانید که بهره زندگی دنیا در برابر آخرت جز بهره\u200cای ناچیز نیست."
      },
      {
        "index": 39,
        "text": "اگر برای جهاد حرکت نکنید، خداوند شما را به عذابی دردناک کیفر می\u200cدهد و به جای شما مردمی دیگر می\u200cآورد که فرمان جهاد را نادیده نمی\u200cانگارند و در آن سستی نمیورزند، و اگر خدا شما را از میان ببرد هیچ زیانی به او نمی\u200cرسانید بلکه خود زیانکار خواهید شد که خداوند بر هر کاری تواناست."
      },
      {
        "index": 40,
        "text": "اگر پیامبر را یاری نکنید او بی یاور نخواهد ماند، چنان که پیش\u200cتر خدا او را یاری کرد، آن گاه که کافران مکّه او را بیرون کردند (درصدد کشتنش برآمدند و او به ناچار از آن شهر بیرون رفت) و جز یک تن کسی همراهش نبود، زمانی که آن دو در آن غار (غار ثَوْر) بودند، وقتی که به همراهش می\u200cگفت: اندوه مدار و بدان که قطعاً خدا با ماست. آری، در چنین موقعیتی خدا پیامبرش را یاری کرد و آرامشی از جانب خود بر او فرو فرستاد و او را با سپاهیانی که آنها را نمی\u200cدیدید نیرو بخشید، و سخن کافران و تصمیم آنان بر قتل پیامبر و برچیدن رسالت را پست\u200cترین سخنان قرار داد و آن را بی نتیجه ساخت، و سخن خدا که همانا یاری پیامبر و سیطره دین اوست، برتر و فایق بر سخن و تصمیم کافران است و خداوند شکست ناپذیر و کارهایش همه از روی حکمت است."
      },
      {
        "index": 41,
        "text": "گرفتاری\u200cهای زندگی و کارهای روزمرّه عذری موجه برای ترک جهاد نیست، بنابراین وقتی به جهاد فرا خوانده می\u200cشوید، خواه سبکبار باشید یا گرانبار، باید روانه شوید و با مال و جانتان در راه خدا پیکار کنید. این برای شما بهتر است اگر بدانید."
      },
      {
        "index": 42,
        "text": "اگر چشم انداز جهادی که مردم را بدان فرا خواندی غنیمتی نزدیک و در دسترس و سفری آسان و کوتاه بود منافقان در پی تو می\u200cآمدند، ولی راه تا معرکه تبوک بر آنان دور و دراز آمد و آن را دشوار دیدند و در آن شرکت نکردند و به زودی وقتی از این غزوه بازگشتید به خدا سوگند خواهند خورد که اگر می\u200cتوانستیم با شما خارج می\u200cشدیم. آنان با این شیوه\u200cای که در پیش گرفته\u200cاند، خود را نابود می\u200cکنند و خدا می\u200cداند که آنان قطعاً دروغگویند."
      },
      {
        "index": 43,
        "text": "خدا بر تو ببخشاید، چرا به آنان رخصت دادی که در جهاد شرکت نکنند؟ اگر می\u200cخواستی رخصت نمی\u200cدادی و سزاوارتر آن بود که چنین می\u200cکردی تا بدین وسیله آنان را می\u200cآزمودی تا کسانی که راست گفته\u200cاند برای تو معلوم شوند و دروغگویان را بشناسی."
      },
      {
        "index": 44,
        "text": "کسانی که واقعاً به خدا و روز واپسین ایمان آورده\u200cاند، از تو برای ترک جهاد با مال و جان خود رخصت نمی\u200cطلبند، زیرا آنان اهل تقوا هستند و به ضرورت جهاد آگاهی دارند و خدا هم به تقواپیشگان داناست."
      },
      {
        "index": 45,
        "text": "تنها کسانی که به خدا و روز واپسین ایمان ندارند و دل هایشان به شک آلوده است و همواره در شک خود سرگردانند، از تو اجازه می\u200cخواهند که رهسپار میدان جهاد نشوند."
      },
      {
        "index": 46,
        "text": "آنان خواستار جهاد نیستند، اگر خواستار آن بودند ساز و برگی برای آن فراهم می\u200cآوردند، و خدا هم بسیج آنان را خوش نداشت و به کیفر نفاقشان رغبت به جهاد را از آنان سلب کرد و آنها را از این کار بازداشت و مؤمنان را از خطر آنان رهانید و از درونشان به آنان ندا داده شد که با خانه نشینان همنشین باشید."
      },
      {
        "index": 47,
        "text": "اگر در میان شما رهسپار میدان جهاد می\u200cشدند، جز بر تباهی و تشویش خاطر شما نمی\u200cافزودند و به سرعت میان شما فساد و آشوب به پا می\u200cکردند و تفرقه و اختلاف شما را می\u200cخواستند، و در میان شما کسانی هستند که به سخنان آنها گوش می\u200cسپارند و خواسته هایشان را اجابت می\u200cکنند، و خداوند به ستمکاران داناست."
      },
      {
        "index": 48,
        "text": "آنان پیش از این هم در پی فساد و ایجاد اختلاف در میان مؤمنان بودند و کارها را برای تو وارونه می\u200cکردند، تا آن که حق پدیدار شد و امر خدا (دین او) پیروز گشت در حالی که از آن ناخشنود بودند."
      },
      {
        "index": 49,
        "text": "و از میان آنان کسی است که وقتی او را به جهاد فرا می\u200cخوانی می\u200cگوید: به من اجازه ماندن ده و مرا در فتنه میفکن و گرفتار بلا مکن. بدانید که آنان بر اثر کفر و نفاق، خود در فتنه فرو افتاده\u200cاند و سرانجام دوزخ کافران را فراخواهد گرفت."
      },
      {
        "index": 50,
        "text": "اگر در این جنگ که به سوی آن رهسپاری پیروز شوی و خیری به تو رسد، آنان را بدحال می\u200cکند، و اگر گزندی به تو رسد و مغلوب گردی، می\u200cگویند: ما پیش از این کار خود را به دست گرفتیم و از حوادث در امان ماندیم، آن گاه روی برمی گردانند و شادمانه می\u200cروند."
      },
      {
        "index": 51,
        "text": "به آنان بگو: جز آنچه خدا برای ما مقرّر کرده است چیزی به ما نمی\u200cرسد. او سرپرست ماست و چیزی در اختیار ما نیست و در هر حال به فرمان او عمل می\u200cکنیم و بر او توکّل داریم که مؤمنان باید فقط بر او توکّل کنند (امور خود را به او وانهند و به فرمان و تقدیر او گردن نهند.)"
      },
      {
        "index": 52,
        "text": "به آنان بگو: آیا برای ما جز یکی از این دو نیکی را انتظار می\u200cبرید که یا پیروز شویم و غنایمی به دست آوریم و یا مغلوب گردیم و در راه خدا کشته شویم؟ ما نیز برای شما انتظار می\u200cبریم که خداوند از جانب خودش یا به دست ما گرفتار عذابتان کند، پس منتظر باشید که ما نیز با شما در انتظاریم."
      },
      {
        "index": 53,
        "text": "بگو: چه از روی رغبت انفاق کنید یا از روی بی میلی، هرگز از شما پذیرفته نمی\u200cشود، زیرا شما مردمی تبهکارید و خدا انفاق را از تبهکاران نمی\u200cپذیرد."
      },
      {
        "index": 54,
        "text": "و هیچ دلیلی برای پذیرفته نشدن انفاق هایشان نیست جز این که به خدا و پیامبرش کافر شدند، و نماز را جز با حال سستی به جای نمی\u200cآورند و جز از روی اکراه انفاق نمی\u200cکنند."
      },
      {
        "index": 55,
        "text": "ای پیامبر، مبادا فراوانی اموال و فرزندان منافقان تو را مجذوب کند، جز این نیست که خدا می\u200cخواهد به وسیله اینها در زندگی دنیا عذابشان کند و در حالی که کافرند جانشان برآید."
      },
      {
        "index": 56,
        "text": "آنان به خدا سوگند می\u200cخورند که از شما مؤمنانند، در حالی که ایمان ندارند و از شما نیستند، بلکه مردمی هستند که می\u200cترسند و پریشان خاطرند."
      },
      {
        "index": 57,
        "text": "اگر پناهگاه یا نهانگاه\u200cهایی یا راهی باریک برای گریز بجویند، [از شما] روی برتافته شتابان به سوی آن می\u200cروند و هیچ چیز آنان را باز نمی\u200cگرداند."
      },
      {
        "index": 58,
        "text": "برخی از این منافقان کسانی اند که [از روی خودخواهی] درباره تقسیم صدقات بر تو ایراد می\u200cگیرند. پس اگر از صدقات به آنان داده شود راضی می\u200cشوند، و اگر از آن به ایشان داده نشود ناگهان به خشم می\u200cآیند."
      },
      {
        "index": 59,
        "text": "ای کاش آنچه را خدا به آنان داد و پیامبرش به آنان پرداخت با رضایت می\u200cگرفتند و می\u200cگفتند: خدا ما را بس است، ما امید آن داریم که خدا از فضل خود به ما دهد و پیامبرش نیز به فرمان او به ما عطا کند، چرا که ما به فضل خدا دل بسته\u200cایم."
      },
      {
        "index": 60,
        "text": "بر همه مسلمانان روا نیست که از زکات واجب بهره مند شوند تا اگر به عدّه\u200cای داده نشد شکایت کنند، زکات تنها به مستمندان و درماندگان و عاملانِ گمارده شده بر آن و مخالفانی که با هدف گرایش به اسلام یا یاری دادن مسلمانان از آنان دلجویی می\u200cشود اختصاص دارد، و نیز در راه آزادی بردگان و پرداخت وامِ کسانی که از پرداخت آن ناتوانند و در راه خدا و [تأمین توشه و مرکب] مسافری که در راه مانده است هزینه می\u200cشود. این موارد هشتگانه برای مصرف زکات از جانب خدا مقرّر شده و قابل تغییر نیست، و خدا دانا و کارهایش همه از روی حکمت است."
      },
      {
        "index": 61,
        "text": "و برخی از منافقان کسانی اند که پیامبر را آزار می\u200cدهند و می\u200cگویند: او گوش است و به آنچه به وی می\u200cگویند گوش فرا می\u200cدهد. بگو: گوش فرا دادن او به سخن شما و این که شما را راستگو می\u200cداند برای شما بهتر است. آنچه را خدا می\u200cگوید باور می\u200cکند و آنچه را مؤمنان می\u200cگویند، به سود آنان می\u200cپذیرد و آنان را در سخنانشان دروغگو نمی\u200cشمرد و برای کسانی از شما مسلمانان که حقیقتاً ایمان آورده\u200cاند مایه رحمت است، و کسانی که پیامبر خدا را آزار می\u200cرسانند برای آنان عذابی دردناک خواهد بود."
      },
      {
        "index": 62,
        "text": "منافقان برای شما به خدا سوگند می\u200cخورند تا شما را از خود خشنود سازند، در صورتی که اگر مؤمن باشند سزاوارتر است که خدا و پیامبرش را با اطاعت و ترک خصومت خشنود کنند."
      },
      {
        "index": 63,
        "text": "آیا ندانسته\u200cاند که هر کس با خدا و پیامبر او مخالفت و دشمنی کند آتش دوزخ برای اوست که در آن جاودانه می\u200cماند؟ این است خواری بزرگ."
      },
      {
        "index": 64,
        "text": "منافقان از این بیم دارند که سوره\u200cای از قرآن بر ضدّ آنان نازل شود و آنان را از آنچه در دل دارند (کفر و سوءقصد به تو) خبر دهد. به آنان بگو: همچنان در نفاق خود بمانید و با این شیوه مؤمنان را به مسخره گیرید، قطعاً خداوند آنچه را که از فاش شدنش بیم دارید آشکار خواهد کرد."
      },
      {
        "index": 65,
        "text": "اگر از سوء قصدی که درباره تو داشتند بپرسی، می\u200cگویند: ما چنین قصدی نداشتیم، ما فقط کارهای بیهوده می\u200cکردیم و به بازی و سرگرمی مشغول بودیم. به آنان بگو: آیا برای بازی و سرگرمی، خدا و آیات او و پیامبرش را به مسخره می\u200cگرفتید؟"
      },
      {
        "index": 66,
        "text": "برای آنچه کرده\u200cاید عذر نیاورید که بی نتیجه است، زیرا شما پس از آن که ایمان آورده بودید، با سوء قصدی که درباره پیامبر داشتید، کافر شدید، از این رو همه درخورِ کیفرید، و اگر ما گروهی از شما را به اقتضای مصلحتی ببخشیم و مجازات نکنیم گروهی دیگر را بدان سبب که گنهکارند کیفر خواهیم داد."
      },
      {
        "index": 67,
        "text": "مردان و زنان منافق همه در داشتن صفات ناپسند و ارتکاب کارهای ناروا مانند یکدیگرند. آنان به کار ناروا فرمان می\u200cدهند و از کار پسندیده بازمی دارند و از انفاق در راه خدا دست نگاه می\u200cدارند آری آنان خدا را فراموش کرده\u200cاند چرا که از بندگی خدا خارج شده\u200cاند و خدا هم آنان را به فراموشی سپرده است."
      },
      {
        "index": 68,
        "text": "خداوند به مردان و زنان منافق و همه کفرپیشگان آتش دوزخ را وعده داده است که جاودانه در آن خواهند بود. آن آتش برایشان بسنده است و خداوند آنان را از رحمت خود دور ساخته و عذابی پایدار خواهند داشت."
      },
      {
        "index": 69,
        "text": "شما منافقان همچون کافران و منافقانی هستید که پیش از شما بودند. آنان از شما نیرومندتر بودند و اموال و فرزندان بیشتری داشتند و به دنیا روی آوردند و از آنچه نصیبشان شد بهره بردند. شما نیز همچون منافقان و کافرانی که پیش از شما بودند و از نصیب خود کامیاب گشتند، از نصیب خود بهره بردید و در یاوه سرایی درباره آیات خدا فرورفتید، آن گونه که آنان فرورفتند. آنان اعمالشان در دنیا و آخرت تباه گردید و زیانکار شدند، شما نیز در زیانکاری و تباهی اعمال همچون آنانید، از این رو ثروت و مکنت برای شما نیز کارساز نخواهد بود."
      },
      {
        "index": 70,
        "text": "آیا خبر کسانی که پیش از آنان بودند [و به پیامبران کافر شدند]، خبر قوم نوح و عاد و ثمود و قوم ابراهیم و مردم شهر مدیَن و آن شهرهای زیر و رو شده قوم لوط به ایشان نرسیده است؟ داستانشان این بود که پیامبرانشان معجزات و دلایلی روشن برای آنان آوردند ولی آنها آن را دروغ انگاشتند و در نتیجه به هلاکت رسیدند، پس خدا آن گاه که عذابشان کرد بر آنان ستم نکرد و زیبنده او هم نیست که ستم کند. آنان خود با روی آوردن به دنیا و تکذیب پیامبران، خویشتن را سزاوار کیفر نمودند و بدین طریق بر خود ستم روا داشتند."
      },
      {
        "index": 71,
        "text": "امّا مردان و زنان با ایمان بر یکدیگر ولایت دارند، از این رو یکدیگر را به کار شایسته فرمان می\u200cدهند و از کار ناپسند نهی می\u200cکنند و نماز را برپا می\u200cدارند و زکات می\u200cپردازند و از خدا و پیامبرش اطاعت می\u200cکنند. اینانند که به زودی خداوند رحمت خود را شامل حالشان می\u200cکند و هیچ کس نمی\u200cتواند مانع آن شود، چرا که خدا مقتدری شکست ناپذیر و کارهایش همه از روی حکمت است."
      },
      {
        "index": 72,
        "text": "خداوند به مردان و زنان با ایمان بوستان\u200cهایی پردرخت که از زیر آنها نهرها روان است و در آن جا جاودانه\u200cاند وعده داده است، و نیز سراهایی خوش در بوستان\u200cهایی دایمی علاوه بر اینها او از آنان خشنود است، و خشنودی خدا از همه موهبت\u200cهای بهشتی برتر است. این است نیکبختی بزرگ."
      },
      {
        "index": 73,
        "text": "ای پیامبر، با کافران و منافقان جهاد کن و بر آنان سخت گیر. سرایشان دوزخ است و آن بد جایگاهی است."
      },
      {
        "index": 74,
        "text": "منافقان به خدا سوگند می\u200cخورند که سخنی کفرآمیز نگفته\u200cاند، در صورتی که حتماً آن را گفته و به طور جدّی هم گفته\u200cاند و بدین سبب پس از آن که اسلام آورده بودند کافر شدند و در گردنه راه تبوک آهنگ جان پیامبر را کردند و بدین کار دست نیافتند، و علّت خشمشان بر پیامبر چیزی جز این نبود که خداوند آنان را به فضل خویش توانگر کرد و پیامبرش نیز به وسیله غنایم جنگی بی نیازشان ساخت. پس اگر توبه کنند برای آنان بهتر است، چرا که توبه آنان آمرزش گناهان و ورود به بهشت را به دنبال خواهد داشت، و اگر از توبه رویگردان شوند، خداوند در دنیا و آخرت به عذابی دردناک عذابشان خواهد کرد و در روی زمین هیچ سرپرست و یاوری که آنان را از عذاب رهایی دهد، نخواهند داشت."
      },
      {
        "index": 75,
        "text": "برخی از منافقان کسانی اند که با خدا پیمان بستند که اگر از فضل خود به ما ثروتی عطا کند قطعاً صدقه خواهیم داد و از کسانی خواهیم شد که کارهای شایسته انجام می\u200cدهند."
      },
      {
        "index": 76,
        "text": "پس هنگامی که خداوند از فضل خود به آنان بخشید، بدان بخل ورزیدند و [به پیمانشان] پشت کردند و روی برتافتند."
      },
      {
        "index": 77,
        "text": "سپس این بخل در دل هایشان نفاقی بر جای نهاد که تا روزی که مرگ را دیدار کنند از آنان جدا نخواهد شد. این بدان سبب بود که وعده\u200cای را که به خدا دادند وفا نکردند و همواره دروغ می\u200cگفتند."
      },
      {
        "index": 78,
        "text": "آیا ندانسته\u200cاند که خداوند کارها و سخنان پنهانی آنان را می\u200cداند و خداوند از همه نهان\u200cها به خوبی آگاه است؟"
      },
      {
        "index": 79,
        "text": "کسانی که به مؤمنان توانگری که از روی رغبت صدقه می\u200cدهند طعنه می\u200cزنند و نیز بر کسانی از اهل ایمان که چیزی برای پرداخت صدقه نمی\u200cیابند مگر آن که آخرین تلاش خود را به کار بندند، خرده می\u200cگیرند، و هر دو گروه را به خاطر پرداخت صدقه مسخره می\u200cکنند، خدا آنان را به مسخره خواهد گرفت و برای آنان عذابی دردناک خواهد بود."
      },
      {
        "index": 80,
        "text": "چه برای آنان از خدا آمرزش بخواهی یا آمرزش نخواهی یکسان است، اگر هفتاد بار هم برایشان آمرزش بخواهی هرگز خدا آنان را نمی\u200cآمرزد، زیرا آنان به خدا و رسول او کفر ورزیدند و از بندگی خدا خارج شدند، و خدا کسانی را که از بندگی او خارج شوند به قرب خویش نمی\u200cرساند."
      },
      {
        "index": 81,
        "text": "واپس نهاده شدگان از این که به خاطر مخالفت با رسول خدا بر جای خود نشستند و رهسپار غزوه تبوک نشدند، شادمان شدند، و ناخشنود بودند از این که با مال و جانشان در راه خدا پیکار کنند و به دیگران نیز می\u200cگفتند: شما هم در این هوای گرم و سوزان به سوی جنگ نروید. بگو: آتش دوزخ سوزان\u200cتر است ای کاش می\u200cدانستند."
      },
      {
        "index": 82,
        "text": "پس باید خنده و شادمانی آنان کم باشد و گریه و اندوهشان بسیار چرا که شادمانی آنان تنها در این دنیای زودگذر است و گریه و اندوهشان در سرای آخرت است که آتشی جاودانه دارد. این جزایی است در برابر کارهایی که می\u200cکردند."
      },
      {
        "index": 83,
        "text": "پس اگر خداوند تو را از این جنگ به سوی گروهی از این منافقان بازگرداند، و آنان برای بسیج شدن از تو رخصت خواستند، به آنان بگو: از این پس هرگز با من رهسپار نمی\u200cشوید و همراه من با هیچ دشمنی کارزار نمی\u200cکنید، زیرا شما نخستین بار به باز نشستن از جهاد خشنود بودید، پس اکنون هم با کسانی که در خانه\u200cها مانده\u200cاند (زنان، کودکان، بیماران) بنشینید."
      },
      {
        "index": 84,
        "text": "و هرگز بر اَحَدی از آنان (منافقان) که در گذشته است نماز مخوان و بر گورش به دعا نایست، زیرا آنان به خدا و رسول او کافر شدند و در حالی مُردند که از بندگی خدا خارج بودند."
      },
      {
        "index": 85,
        "text": "مبادا فراوانی مال و فرزندانشان تو را مجذوب کند، جز این نیست که خدا می\u200cخواهد به وسیله اینها در زندگی دنیا عذابشان کند و در حالی که کافرند جانشان برآید."
      },
      {
        "index": 86,
        "text": "و چون سوره\u200cای از قرآن نازل شود و در آن به مردم فرمان داده شود که به خدا ایمان بیاورید و همراه پیامبرش جهاد کنید، توانگرانشان از تو رخصت می\u200cطلبند و می\u200cگویند: ما را واگذار که با نشستگان باشیم."
      },
      {
        "index": 87,
        "text": "آنان از این خشنود شدند که رهسپار جهاد نشوند و با خانه نشینان باشند، و بر دل هایشان مهر نهاده شد، ازاین رو درک نمی\u200cکنند."
      },
      {
        "index": 88,
        "text": "امّا پیامبر و کسانی که ایمان آورده\u200cاند و با او هستند، با مال و جانشان جهاد کردند، و اینانند که همه خوبی\u200cها برای آنهاست و اینانند که نیکبخت\u200cاند."
      },
      {
        "index": 89,
        "text": "خداوند برای آنان بوستان\u200cهایی با درختانی انبوه آماده کرده است که از زیر آنها نهرها روان است و در آن جاودانه\u200cاند. این است کامیابی بزرگ."
      },
      {
        "index": 90,
        "text": "پس از اعلام جهاد، بادیه نشینانی که از حضور در میدان جنگ معذور بودند آمدند تا به آنان اجازه جهاد داده شود، امّا آنان که ادعای ایمان می\u200cکردند و به خدا و رسول او دروغ گفتند بر جای نشستند. به زودی به کسانی از آنان که کافر شدند عذابی دردناک خواهد رسید."
      },
      {
        "index": 91,
        "text": "بر ناتوانان و بیماران و تهیدستانی که هزینه سفر جنگ را ندارند جهاد مقرّر نشده است تا بر اثر آن دچار رنج و سختی شوند از این رو سزاوار کیفر و نکوهش نیستند، به شرط آن که برای خدا و پیامبرش خیرخواهی کنند و از خیانت به خدا و رسول بپرهیزند و کارها را بر ضدّ پیامبر و مؤمنان واژگونه نکنند. اینان از نیکوکارانند و هیچ راهی برای سرزنش نیکوکاران نیست، و خدا بسیار آمرزنده و مهربان است."
      },
      {
        "index": 92,
        "text": "و نیز جهاد مقرّر نشده است بر کسانی که وقتی نزد تو می\u200cآیند تا مَرکبی به آنان بدهی و برای جهاد آماده شان کنی، می\u200cگویی: من مرکبی نمی\u200cیابم که شما را به آن مجهّز کنم و آنان باز می\u200cگردند در حالی که دیدگانشان از اندوهِ این که چیزی نمی\u200cیابند که در راه خدا هزینه کنند، اشکبار است."
      },
      {
        "index": 93,
        "text": "راه سرزنش فقط بر روی کسانی گشوده است که با این که توانگرند از تو اجازه ترک جهاد می\u200cخواهند. آنان به این خشنودند که با خانه نشینان باشند، و خدا بر دل هایشان مهر نهاده است، از این روست که نمی\u200cدانند."
      },
      {
        "index": 94,
        "text": "هنگامی که از جنگ به سوی این منافقان بازگردید برای شما عذر می\u200cآورند. ای پیامبر، به آنان بگو: عذر نیاورید، ما هرگز سخن شما را باور نمی\u200cکنیم، زیرا خدا ما را از خبرهای شما تا آن جا که نفاق و دروغگویی تان را آشکار کند، آگاه ساخته است و قطعاً خدا حقیقت عمل شما را می\u200cبیند و پیامبرش نیز آن را مشاهده می\u200cکند. سپس روز قیامت به سوی خدای دانای نهان و آشکار بازگردانده می\u200cشوید و آن گاه شما را نیز به حقیقت آنچه می\u200cکردید آگاه می\u200cکند."
      },
      {
        "index": 95,
        "text": "وقتی به سوی آنان باز گردید، برای شما به خدا سوگند می\u200cخورند تا از آنها درگذرید و ملامتشان نکنید. شما از آنان روی برتابید، زیرا آنها پلیدند و جایگاهشان دوزخ است. این جزایی است در برابر کارهایی که می\u200cکردند."
      },
      {
        "index": 96,
        "text": "برای شما سوگند یاد می\u200cکنند تا از آنان راضی شوید. اگر شما هم از آنان راضی شوید خدا از آنان خشنود نمی\u200cشود، زیرا خدا از مردمی که از بندگی او خارج شده\u200cاند راضی نمی\u200cشود."
      },
      {
        "index": 97,
        "text": "بادیه نشینان از آن روی که از فرهنگ و تمدن بدورند، در کفر و نفاق از دیگران سخت ترند، و سزاوارترند به این که از چند و چون معارف و احکامی که خداوند بر پیامبرش فرو فرستاده است آگاه نباشند، و خداوند بسیار دانا و حکیم است."
      },
      {
        "index": 98,
        "text": "و از بادیه نشینان کسانی اند که آنچه را به عنوان زکات می\u200cپردازند خسارت می\u200cشمرند، و در انتظارند که پیشامدهای ناگوار برای شما رخ دهد تا از تحت تسلّط شما خارج شوند و به آداب و رسوم جاهلی خویش باز گردند. بر آنان باد پیشامد ناگوار! و خداوند شنونده سخنان همه و آگاه از راز دل هاست."
      },
      {
        "index": 99,
        "text": "و از بادیه نشینان کسانی اند که به خدای یگانه و روز واپسین ایمان دارند و آنچه را به عنوان زکات می\u200cپردازند و نیز دعاهایی را که پیامبر پس از ادای زکات در حق آنان می\u200cکند، باعث تقرّب به خدا می\u200cدانند. آگاه باشید که هم زکاتشان و هم دعای پیامبر وسیله تقرّب آنهاست و به زودی خدا آنان را به رحمت خویش درمی آرد، چرا که خداوند آمرزنده گناهان و رحمت آورنده بر مؤمنان است."
      },
      {
        "index": 100,
        "text": "و از میان مهاجران و انصار پیشگامان نخستینشان که در ایمان و هجرت و یاری پیامبر بر دیگران سبقت گرفتند، و نیز کسانی که پس از آنان به جرگه مؤمنان پیوستند و با پیروی نیکویی از آنان پیروی کردند، خدا از آنان خشنود شده و آنان نیز از او خشنودند، و خدا برای آنان بوستان\u200cهایی با درختانی انبوه که زیر آنها نهرها روان است آماده کرده است و برای همیشه در آن جا ماندگارند. این است سعادت بزرگ."
      },
      {
        "index": 101,
        "text": "و برخی از بادیه نشینانی که پیرامون شمایند منافقند، و از اهل مدینه نیز گروهی بر نفاق خو گرفته\u200cاند. ای پیامبر، تو آنان را نمی\u200cشناسی، ما آنان را می\u200cشناسیم. به زودی آنان را دو بار (یک بار در دنیا و بار دیگر در عالم برزخ) کیفر خواهیم کرد، سپس در سرای آخرت به سوی عذابی بزرگ رانده خواهند شد."
      },
      {
        "index": 102,
        "text": "و برخی دیگر از بادیه نشینان منافق نیستند، بلکه گنهکارند و به گناهان خود اعتراف کرده و کار شایسته را با کارهای دیگر که ناشایسته است به هم آمیخته\u200cاند (هم کارهای پسندیده کرده\u200cاند و هم کارهای ناپسند) که امید است خداوند با آمرزش خود به آنان روی کند و گناهانشان را ببخشاید، زیرا خداوند بسیار آمرزنده و مهربان است."
      },
      {
        "index": 103,
        "text": "ای پیامبر، از اموال مردم زکات بگیر، که با گرفتن زکات از آنان پاکشان می\u200cسازی و آنان را رشدی نیکو می\u200cدهی، و پس از دریافت زکات دعا کن که خدا خیر و برکت به آنان عطا کند، همانا دعای تو باعث آرامش آنهاست، و خداوند شنونده دعاها و دانا به همه نیازها است."
      },
      {
        "index": 104,
        "text": "آیا ندانسته\u200cاند که خداست که توبه بندگانش را می\u200cپذیرد و اوست که زکات\u200cها را دریافت می\u200cکند؟ و آیا ندانسته\u200cاند که خداست که بسیار توبه پذیر و مهربان است؟"
      },
      {
        "index": 105,
        "text": "و به مردم بگو: عمل کنید و بدانید که خدا امروز حقیقت اعمال نیک و بد شما را می\u200cنگرد و پیامبرش نیز آنها را مشاهده می\u200cکند و آن گروه از مؤمنان هم که شاهد اعمال شمایند آنها را می\u200cنگرند و دیری نمی\u200cگذرد که در قیامت به سوی خدای دانای نهان و آشکار باز گردانده می\u200cشوید و او شما را نیز به حقیقت آنچه می\u200cکردید آگاه می\u200cکند."
      },
      {
        "index": 106,
        "text": "و از بادیه نشینان مسلمان گروهی هستند که نه موجب قطعی برای عذابشان هست نه سببی برای آمرزش آنان، فرجام کارشان موقوف به فرمان خداست، یا آنان را عذاب می\u200cکند و یا با آمرزش خود به آنان روی می\u200cآورد و آنان را می\u200cبخشد، و خدا دانا و حکیم است و براساس علم و حکمتش با آنان رفتار خواهد کرد."
      },
      {
        "index": 107,
        "text": "و برخی از منافقان کسانی اند که برای بی رونق کردن مسجد قُبا و شکستن حرمت آن مسجدی ساختند و بر آن بودند که کفر به خدا و پیامبر را در آن رواج دهند و میان مؤمنانی که در مسجد قبا اجتماع می\u200cکردند جدایی بیفکنند و برای کسی که پیش\u200cتر با خدا و رسول او به جنگ برخاسته بود پایگاهی بسازند (تا به رهبری او و کمک سپاهیان روم به مدینه یورش برند و پیامبر و مؤمنان را از آن جا بیرون کنند). و [چون بازخواست شوند] سوگند می\u200cخورند که از این کار جز بهترین هدف را که احداث مساجد گوناگون و تسهیل در امر نماز است در نظر نداشته\u200cاند، ولی خدا گواهی می\u200cدهد که آنان دروغ می\u200cگویند."
      },
      {
        "index": 108,
        "text": "ای پیامبر، هرگز در آن مسجد به نماز نایست، همانا مسجدی که از روز نخست براساس تقوا بنا نهاده شده سزاوارتر است که در آن به نماز بایستی. در آن مردانی هستند که دوست دارند از آلودگی\u200cها پاک شوند، و خدا کسانی را که از گناهان و پلیدی\u200cها دوری می\u200cکنند، دوست می\u200cدارد."
      },
      {
        "index": 109,
        "text": "پس آیا کسی که اساس دین و روش زندگی خود را بر تقوای الهی و دستیابی به خشنودی خدا نهاده بهتر است یا کسی که بنیان دین و روش زندگی اش را بر لبه بی ثبات رودی نهاده است و با آن بنا در آتش دوزخ می\u200cافتد؟ و خداوند مردم ستمکار رابه قرب خویش نمی\u200cرساند."
      },
      {
        "index": 110,
        "text": "این بنایی که آنان برای دین خود ساخته\u200cاند همواره در دل هایشان مایه تردید است و هرگز این تردید از بین نمی\u200cرود مگر آن که دل هایشان پاره پاره شود، و خداوند دانا و حکیم است."
      },
      {
        "index": 111,
        "text": "همانا خدا از مؤمنان، جان و مالشان را در برابر این که بهشت برای آنان باشد خریده است، بدین صورت که در راه خدا پیکار کنند و بکشند و کشته شوند. این را خداوند به عنوان وعده\u200cای راست و درست بر خویش واجب کرده و در تورات و انجیل و قرآن آن را به عنوان سند معامله ثبت کرده است. و کیست که به پیمان خویش از خدا وفادارتر باشد؟ پس به این داد و ستدی که به آن دست یافته\u200cاید شادمان باشید، و این است آن سعادت بزرگ."
      },
      {
        "index": 112,
        "text": "مؤمنان کسانی اند که از غیر خدا روی برتافته و به سوی او بازگشته\u200cاند و او را عبادت می\u200cکنند و زبانشان به ستایش او گویاست و پیوسته برای عبادت از مسجدی به مسجد دیگر در رفت و آمدند و رکوع می\u200cکنند و به درگاه خدا سجده می\u200cبرند، علاوه بر اینها به وظایف اجتماعی خود عمل می\u200cکنند و مردم را به کار پسندیده فرا می\u200cخوانند و از کار ناپسند بازمی دارند و در هر حال پاسدار مقرّرات الهی\u200cاند. اینان را ـ ای پیامبر ـ به بهشت و سعادتی بزرگ نوید ده."
      },
      {
        "index": 113,
        "text": "پیامبر و کسانی که ایمان آورده\u200cاند حق ندارند برای مشرکان ـ پس از آن که برایشان آشکار شده است که آنان اهل دوزخند ـ از خدا آمرزش بخواهند، هر چند خویشاوندشان باشند."
      },
      {
        "index": 114,
        "text": "امّا این که ابراهیم برای پدرش آمرزش خواست، تنها به خاطر وعده\u200cای بود که به او داده بود تا بلکه به یکتاپرستی روی آوَرَد، امّا همین که برای ابراهیم روشن شد که وی دشمن خداست از او تبرّی جست. به راستی ابراهیم از خوف خدا بسیار نالان بود و به همین سبب آمرزش پدرش را از خدا می\u200cخواست، چنان که بردبار نیز بود و جفاهای او را تحمّل می\u200cکرد."
      },
      {
        "index": 115,
        "text": "خداوند چنین نیست که مردمی را پس از آن که هدایتشان کرده است به بیراهه افکند تا این که آنچه را باید از آن پرهیز کنند برایشان بیان کند، و پرهیز از طلب آمرزش برای مشرکان از جمله آنهاست. قطعاً خدا به هر چیزی داناست."
      },
      {
        "index": 116,
        "text": "فرمانرواییِ آسمان\u200cها و زمین تنها از آنِ خداست. اوست که حیات می\u200cبخشد و می\u200cمیراند، و برای شما هیچ سرپرست و یاوری جز خدا نیست، پس از دوستی با مشرکان حتی به این که برای آنان آمرزش بخواهید برحذر باشید."
      },
      {
        "index": 117,
        "text": "همانا خدا با رحمت خود، بر پیامبر و مهاجران و انصار که در آن لحظات سختِ رهسپار شدن به سوی جنگ تبوک از پیامبر پیروی کردند، روی آورد، پس از آن که نزدیک بود دل\u200cهای گروهی از آنان در اثر سختی\u200cها دچار لغزش شود و باز گردند، ولی خداوند با رحمت خود به آنان روی کرد و راه درست را به آنها نشان داد، زیرا خداوند با مؤمنان رئوف است و رحمت خود را از آنان دریغ نمی\u200cدارد."
      },
      {
        "index": 118,
        "text": "و بر آن سه تن نیز که واپس نهاده شدند و با پیامبر به جنگ تبوک نرفتند با رحمت خود روی کرد، چنین بود که به سبب این گناهشان اَحَدی حتی کسانشان با آنان معاشرت نکردند تا این که زمین با همه فراخی اش بر آنان تنگ شد و از شدّت اندوه جان هایشان بر آنان تنگی کرد و دریافتند که از جانب خدا پناهی جز این ندارند که به او روی آورند، سپس خدا با رحمت خود به آنان روی کرد تا از گناه خویش توبه کنند، به یقین خداوند پذیرنده توبه بندگان است و رحمت خود را از مؤمنان دریغ نمی\u200cکند."
      },
      {
        "index": 119,
        "text": "ای کسانی که ایمان آورده\u200cاید، از خدا پروا کنید و با کسانی باشید که در گفتار و عقیده راستگویند."
      },
      {
        "index": 120,
        "text": "مردم مدینه و بادیه نشینان پیرامونشان حق ندارند از همگامی با رسول خدا باز بمانند و نباید به خود بپردازند و در خوشی به سر برند و او را در خطرها واگذارند. این تکلیف در برابر این است که هیچ تشنگی و رنج و گرسنگی در راه خدا به آنان نمی\u200cرسد و در هیچ سرزمینی که کافران را به خشم می\u200cآورد گام نمی\u200cنهند و از هیچ دشمنی غنیمتی به دست نمی\u200cآورند مگر این که برای آنان در برابر هر یک از آنها عملی شایسته نوشته می\u200cشود و پاداش آن را می\u200cبینند، چرا که آنان نیکوکارند و خدا پاداش نیکوکاران را تباه نمی\u200cکند."
      },
      {
        "index": 121,
        "text": "هیچ هزینه\u200cای را ـ کم یا زیاد ـ در این راه متحمل نمی\u200cشوند و هیچ وادیی را نمی\u200cپیمایند مگر این که برای آنان نوشته می\u200cشود، تا خدا اعمال نیکشان را بر پایه بهترین عملی که کرده\u200cاند به آنان پاداش دهد."
      },
      {
        "index": 122,
        "text": "مؤمنان وظیفه ندارند که همه رهسپار میدان\u200cهای نبرد شوند و از دستیابی به دانش باز مانند پس چرا از هر فرقه\u200cای گروهی نزد پیامبر نمی\u200cروند تا دانش دین بیاموزند و هنگامی که به سوی قومشان بازگشتند آنان را از مخالفت با احکام الهی هشدار دهند، باشد که آنان بترسند؟"
      },
      {
        "index": 123,
        "text": "ای کسانی که ایمان آورده\u200cاید، با کافرانی که همجوار شما هستند پیکار کنید، و باید در شما صلابت و سرسختی بیابند، و بدانید که خدا با تقواپیشگان است و آنان را یاری می\u200cکند."
      },
      {
        "index": 124,
        "text": "و چون سوره\u200cای از قرآن نازل شود، برخی از کسانی که دلشان آلوده به نفاق است و قرآن در آن تأثیر ندارد می\u200cگویند: این سوره بر ایمان کدام یک از شما افزود؟ اگر چنین تأثیری ندارد در حقانیّت آن تردید است. ولی منافقان باید بدانند آنان که ایمان آورده\u200cاند و شک و نفاق در دلشان راه نیافته است هر سوره\u200cای که نازل شود بر ایمان آنان می\u200cافزاید و از آن شادمان می\u200cشوند."
      },
      {
        "index": 125,
        "text": "امّا کسانی که در دل هایشان بیماری شکّ و نفاق است، هر سوره\u200cای نازل شود پلیدی و گمراهی بر پلیدی و گمراهی پیشینشان می\u200cافزاید و در حال کفر خواهند مرد."
      },
      {
        "index": 126,
        "text": "آیا نمی\u200cبینند که هر سال یک یا دو بار به بلایی آزموده می\u200cشوند، ولی از عهده آزمایش برنمی آیند و خدا را نافرمانی می\u200cکنند، سپس نه توبه می\u200cکنند و نه متذکّر می\u200cشوند؟"
      },
      {
        "index": 127,
        "text": "و هنگامی که سوره\u200cای نازل شود و آنان نزد پیامبر باشند، نگران و مضطرب به یکدیگر می\u200cنگرند و گویی از یکدیگر می\u200cپرسند: آیا کسی شما را می\u200cبیند و نگرانی شما را درک می\u200cکند؟ سپس از نزد پیامبر باز می\u200cگردند. خدا دل هایشان را همواره از حق برگرداند، زیرا آنان مردمی هستند که حقیقت را درک نمی\u200cکنند."
      },
      {
        "index": 128,
        "text": "همانا پیامبری از جنس خودتان به رسالت به سوی شما آمده است که تباهی و زیان شما بر او دشوار است و سخت به شما علاقه دارد و با مؤمنان رئوف و مهربان است."
      },
      {
        "index": 129,
        "text": "پس اگر روی برتافتند و رسالت تو را نپذیرفتند بگو: خدا مرا بس است، زیرا معبودی شایسته پرستش جز او نیست، فقط بر او توکّل کرده\u200cام، و اوست خداوندگار آن عرش بزرگ."
      }
    ],
    "index": 9
  },
  {
    "aya": [
      {
        "index": 1,
        "text": "الف، لام، را. این آیات بلند مرتبه که بر تو وحی می\u200cشود، آیات قرآن، این کتاب حکمت آمیز است."
      },
      {
        "index": 2,
        "text": "آیا برای این مردم شگفت آور است که به مردی از خودشان وحی کردیم که مردم را از فرجام کفر و گناه بترسان و به کسانی که ایمان آورده\u200cاند نوید ده که برای آنان نزد پروردگارشان مقام و منزلتی راستین است؟ آنان که رسالت پیامبر را انکار کردند، گفتند: بی تردید، این مرد جادوگر است و جادوگری اش به خوبی آشکار است."
      },
      {
        "index": 3,
        "text": "پروردگار شما که امورتان را تدبیر می\u200cکند خداوند است که آسمان\u200cها و زمین را در شش مرحله آفرید، آن گاه بر تخت فرمانروایی استیلا یافت و به تدبیر کار جهان پرداخت. در ساماندهی امور هیچ واسطه و سببی جز پس از اذن او نیست. این است خدا که پروردگار شماست، پس او را بپرستید. چرا با وجود این همه نشانه\u200cها حقیقت را درنمی یابید؟"
      },
      {
        "index": 4,
        "text": "بازگشت همه شما به سوی اوست. خدا این را وعده داده است، وعده\u200cای راست و حقیقتی بایسته هستی. او آفریدگان را نخست پدید می\u200cآورَد، سپس آنها را با پایان یافتن سرآمدشان به سوی خود باز می\u200cگرداند تا کسانی را که ایمان آورده و کارهای شایسته کرده\u200cاند به عدالت سزا دهد، امّا کسانی که کافر شدند، برای آنان به سزای آن که کفر میورزیدند نوشابه\u200cای از آب جوشان و عذابی دردناک خواهد بود."
      },
      {
        "index": 5,
        "text": "اوست آن که خورشید را درخشان و ماه را تابان قرار داده و برای ماه منزل\u200cهایی بیست و هشتگانه مقرّر داشته تا شمار سال\u200cها و حساب اوقات را بدانید. خدا آنها را جز به حق نیافریده است. نشانه\u200cهای ربوبیّت خود را برای مردمی که اهل دانشند به خوبی آشکار می\u200cسازد."
      },
      {
        "index": 6,
        "text": "به یقین در کوتاه و بلند شدن شب و روز و آنچه خدا در آسمان\u200cها و زمین آفریده است، برای تقواپیشگان نشانه\u200cهایی بر ربوبیّت خداست."
      },
      {
        "index": 7,
        "text": "همانا کسانی که رستاخیز را انکار می\u200cکنند و در نتیجه به دیدار ما امیدی ندارند و به زندگی دنیا دل خوش کرده و از تلاش برای حیات اخروی باز ایستاده\u200cاند، و کسانی که از نشانه\u200cهای ما بی خبرند،"
      },
      {
        "index": 8,
        "text": "اینان جایگاهشان به سزای کارهایی که می\u200cکرده\u200cاند آتش دوزخ است."
      },
      {
        "index": 9,
        "text": "امّا کسانی که ایمان آورده و کارهای شایسته کرده\u200cاند، پروردگارشان آنان را در اثر ایمانشان به قرب خود رهنمون می\u200cشود. در بوستان\u200cهای پر نعمت بهشت از زیر قصرهایشان نهرها روان است."
      },
      {
        "index": 10,
        "text": "هنگام ورود به بهشت، زبان به تسبیح خدا می\u200cگشایند و نخستین ندایشان در آن جا این است که: خداوندا، تو از هر عیب و نقصی پیراسته\u200cای، و درودشان در آن جا سلام است. و آخرین دعایشان این است که ستایش، همه از آنِ خدا، پروردگار جهان هاست."
      },
      {
        "index": 11,
        "text": "اگر خدا در رساندن عذاب به مردم کفرپیشه، آن گونه که خواهان شتاب ما در خیر و خوبی هستند، شتاب می\u200cکرد، مهلتشان فرا می\u200cرسید و حکم عذاب در حقشان صادر می\u200cشد، ولی به آنان در این دنیا مهلت می\u200cدهد، از این رو کسانی را که رستاخیز را دروغ انگاشته\u200cاند و در نتیجه به دیدار ما امیدی ندارند رها می\u200cکنیم که در طغیانگریِ خود پیوسته سرگردان بمانند."
      },
      {
        "index": 12,
        "text": "و چون به انسان رنجی رسد، برای برطرف کردن آن، ما را در هر حال ـ به پهلو افتاده یا نشسته یا ایستاده ـ می\u200cخواند، و چون رنجش را برطرف کنیم چنان می\u200cگذرد و ما را از یاد می\u200cبرد که گویی برای رنجی که به او رسیده بود ما را نخوانده است. این گونه برای کسانی که در بهرهوری از لذّت\u200cهای دنیا زیاده روی می\u200cکنند، اعمالشان آراسته شده است."
      },
      {
        "index": 13,
        "text": "به یقین ما امّت\u200cهایی را که پیش از شما بودند، هنگامی به هلاکت رساندیم که با دروغ انگاشتن رستاخیز ستم پیشه نمودند، در حالی که پیامبرانشان با دلایل روشن و روشنگر به سویشان آمدند ولی آنان درخور آن نبودند که ایمان بیاورند. این گونه، مردم گنهکار را جزا می\u200cدهیم."
      },
      {
        "index": 14,
        "text": "سپس شما را بعد از آنان در زمین جانشین قرار دادیم تا بنگریم که چگونه عمل می\u200cکنید."
      },
      {
        "index": 15,
        "text": "و هنگامی که آیات ما که الهی بودن آنها به خوبی روشن است بر مشرکان تلاوت شود، آنان که رستاخیز را دروغ پنداشته\u200cاند و به دیدار ما امیدی ندارند به پیامبر می\u200cگویند: قرآنی غیر از این بیاور که آیاتش برای ما قابل قبول باشد، یا تغییر و تحولی در آن پدید آور که با آرای ما سازگار باشد. بگو: من حقّ ندارم آن را از پیش خود دگرگون کنم. این سخن خداست که به من وحی کرده است و من جز آنچه را که به من وحی می\u200cشود پیروی نمی\u200cکنم، زیرا اگر پروردگارم را نافرمانی کنم از عذاب روزی بزرگ بیمناکم."
      },
      {
        "index": 16,
        "text": "بگو: اگر خدا می\u200cخواست قرآنی دیگر نازل کند، من این قرآن را بر شما تلاوت نمی\u200cکردم و او شما را از آن آگاه نمی\u200cکرد. بی گمان من پیش از نزول قرآن عمری را در میان شما گذراندم و از وحی و قرآن چیزی به شما نگفتم، چرا نمی\u200cاندیشید تا دریابید که آوردن قرآن در اختیار من نیست؟"
      },
      {
        "index": 17,
        "text": "من اگر تغییری در این قرآن پدید آورم به خدا دروغ بسته\u200cام، و کیست ستمکارتر از آن کس که بر خدا دروغ بندد؟ و اگر قرآنی جز این بیاورم آیات خدا را دروغ شمرده\u200cام، و کیست ستمکارتر از آن کس که آیات خدا را دروغ انگارد؟ و در هر دو صورت بزرگ\u200cترین گناه را مرتکب شده\u200cام و حقیقت این است که گنهکاران نیکبخت نمی\u200cشوند."
      },
      {
        "index": 18,
        "text": "مشرکان به جای خدا چیزهایی را می\u200cپرستند که نه زیانی به آنان می\u200cرساند و نه سودی عایدشان می\u200cکند، و در توجیه آن می\u200cگویند: آنها شفیعان ما نزد خدایند. به آنان بگو: آیا می\u200cخواهید خدا را به چیزی خبر دهید که در آسمان\u200cها و زمین از آن آگاهی ندارد با این که خدا از همه چیز آگاه است؟ او منزّه و برتر از این است که به او شرک ورزند."
      },
      {
        "index": 19,
        "text": "و مردم در آغاز جز امّتی یگانه نبودند و همگان بر آیین توحید می\u200cزیستند. سپس اختلاف کردند، گروهی بر توحید پایدار ماندند و گروهی به شرک گرایش یافتند. و اگر پیش\u200cتر از جانب پروردگارت سخنی نرفته بود که آدمیان تا مدّتی در زمین مستقر باشند، قطعاً میان آنان درباره آنچه بر سرش اختلاف می\u200cکردند داوری می\u200cشد و مشرکان به هلاکت می\u200cرسیدند."
      },
      {
        "index": 20,
        "text": "مشرکان قرآن را نشانه رسالت پیامبر نمی\u200cدانند و می\u200cگویند: چرا از جانب پروردگارش معجزه\u200cای بر او فرستاده نمی\u200cشود؟ بگو: معجزات از امور غیبی هستند، و غیب در اختیار خدا است نه در اختیار من، پس منتظر باشید که من نیز با شما از منتظرانم."
      },
      {
        "index": 21,
        "text": "و هنگامی که به این مردم شرک پیشه پس از گزندی که به آنان رسیده است رحمتی بچشانیم، بی آن که انتظار رود، در نشانه\u200cهایی که بیانگر یکتایی ماست نیرنگ به کار می\u200cبرند تا روشنگری آنها را مخدوش کنند. بگو: نیرنگ خدا با شما سریع\u200cتر است، چرا که فرستادگان ما از میان فرشتگان هر نیرنگی را به کار برید ثبت می\u200cکنند و ما از آن آگاهیم."
      },
      {
        "index": 22,
        "text": "اوست آن که شما را در خشکی و دریا سیر می\u200cدهد، تا آن گاه که در کشتی\u200cها استقرار یابید و کشتی\u200cها به کمک بادی ملایم سرنشینان را به حرکت درآورند و آنان بدان شادمان گردند، ناگاه تند بادی بر کشتی\u200cها بوزد و از هر سو موجی به سویشان روی آورَد و دریابند که از هر طرف در محاصره قرار گرفته و در معرض هلاکتند، آن گاه خدا را در حالی که اطاعت و پرستش را ویژه او می\u200cکنند می\u200cخوانند که: خدایا، اگر ما را از این گرفتاری نجات بخشی، قطعاً از سپاسگزاران خواهیم بود."
      },
      {
        "index": 23,
        "text": "پس هنگامی که خداوند نجاتشان دهد بی آن که انتظار رود، به ناحق در زمین ستم می\u200cکنند. ای مردم، ستمکاری شما بر ضد خودتان است، چرا که شما را از ما دور می\u200cکند و گناهش در کارنامه شما ثبت می\u200cشود. در زندگی دنیا بهره ای می\u200cبرید، سپس بازگشتتان به سوی ماست، آن گاه شما را به حقیقت آنچه می\u200cکردید آگاه خواهیم کرد."
      },
      {
        "index": 24,
        "text": "جز این نیست که داستان زندگانی دنیا بسان آبی است که از آسمان فرو ریختیم، پس روییدنی\u200cهای زمین ـ از آنچه مردم و دام\u200cها می\u200cخورند ـ با آن درآمیخت، تا چون زمین با رویش گیاهان آرایش و شادابی خود را برگرفت و اهل آن پنداشتند که زمین را با قدرت تمام در اختیار دارند، شبی یا روزی فرمان ما دررسیدش پس آن را چنان درو شده گرداندیم که گویی دیروز در آن جا چیزی نبوده است. این گونه، آیات خود را برای مردمی که می\u200cاندیشند به روشنی بیان می\u200cکنیم."
      },
      {
        "index": 25,
        "text": "و خداوند [همگان را] به سرای سلامت، همان بهشتی که هیچ گزند و آفتی در آن نیست فرا می\u200cخوانَد، و هر که را بخواهد به راهی راست می\u200cرساند."
      },
      {
        "index": 26,
        "text": "برای کسانی که کارهای نیکو کرده\u200cاند، بهترین پاداش و پاداشی افزون بر آن خواهد بود. بر چهره هایشان هیچ غبار سیاهی نمی\u200cنشیند و هیچ ذلّتی آنها را فرا نمی\u200cگیرد. آنان اهل بهشتند و در آن جاودانه\u200cاند."
      },
      {
        "index": 27,
        "text": "و کسانی که مرتکب بدی\u200cها شده\u200cاند، سزایشان در برابر هر بدی عذابی مانند آن است و غبار ذلّت آنان را فرا می\u200cگیرد. در برابر کیفر الهی هیچ بازدارنده\u200cای برایشان نیست. چهره هایشان چنان سیاه می\u200cگردد که گویی با پاره\u200cهایی از شب تار پوشانده شده است. آنان همدم آتش دوزخند و در آن جاودانه\u200cاند."
      },
      {
        "index": 28,
        "text": "و یاد کن روزی را که آنان (مؤمنان و مشرکان و معبودانشان) را یکجا برمی انگیزیم و گرد می\u200cآوریم، سپس به کسانی که شرک ورزیده اند می\u200cگوییم: شما و معبودانتان که آنها را شریک خدا می\u200cپنداشتید، در جای خود بمانید، آن گاه با آشکار ساختن این حقیقت که رابطه عبادت میان آنان بر اساس وهم و خیال بوده است، میانشان جدایی می\u200cافکنیم، و شریکانی که برای خدا تصور می\u200cکردند می\u200cگویند: شما ما را نمی\u200cپرستیدید، بلکه شریکان خدا را پرستش می\u200cکردید و ما شریک خدا نیستیم چرا که خدا را هیچ شریکی نیست."
      },
      {
        "index": 29,
        "text": "پس خدا میان ما و شما گواه است و گواهی او کافی است، قطعاً ما از پرستش شما بی خبر بودیم."
      },
      {
        "index": 30,
        "text": "آن جاست که هر کسی هر عملی را که پیش فرستاده است می\u200cآزماید و حقیقت کارهای خود را آشکارا می\u200cبیند، و همگان به سوی خداوند که سرپرست واقعی آنهاست بازگردانده می\u200cشوند، و آنچه به دروغ بافته بودند از فکرشان زدوده می\u200cشود."
      },
      {
        "index": 31,
        "text": "ای پیامبر، برای اثبات ربوبیّت خدا از مشرکان بپرس: کیست که با فرو ریختن باران از آسمان و رویاندن گیاهان از زمین به شما روزی می\u200cدهد؟ یا کیست که گوش\u200cها و چشم\u200cهای شما را در اختیار دارد و به آنها شنوایی و بینایی می\u200cدهد؟ و کیست که زنده را از مرده و مرده را از زنده بیرون می\u200cآورد؟ و کیست که کار جهان هستی را تدبیر می\u200cکند؟ خواهند گفت: همه کارها به خدا باز می\u200cگردد و سر رشته هر چیزی به دست اوست. پس بگو: چرا از خدا پروا نمی\u200cکنید و غیر او را می\u200cپرستید؟"
      },
      {
        "index": 32,
        "text": "این است خدا که پروردگار راستین شماست. بنابراین پس از حقّ که هدایت را در پی دارد، چیست جز باطل که پیامدش گمراهی است. تا کی شما را از حق باز می\u200cگردانند و به سوی باطل روانه می\u200cکنند؟"
      },
      {
        "index": 33,
        "text": "این گونه، قضای پروردگارت بر کسانی که از اطاعت خدا خارج شدند محقق شده است که آنان ایمان نیاورند."
      },
      {
        "index": 34,
        "text": "ای پیامبر، به مشرکان بگو: آیا از میان معبودانتان که آنها را شریک خدا می\u200cپندارید کسی هست که آفریدگان را نخست پدید آورَد و آن گاه با پایان یافتن سرآمدشان آنها را به سوی خود باز گرداند و هر کسی را به سزای کردارش برساند؟ خود در پاسخ بگو: فقط خداست که آفریدگان را نخست پدید می\u200cآورد و سپس آنها را به سوی خود باز می\u200cگرداند، لذا او پروردگار شماست و باید او را پرستش کنید. پس تا کی شما را از حق باز می\u200cدارند و به سوی باطل روانه می\u200cکنند؟"
      },
      {
        "index": 35,
        "text": "به آنان بگو: آیا از میان معبودانتان که آنها را شریک خدا قرار داده\u200cاید کسی هست که پدیده\u200cهای جهان هستی از جمله آدمیان را به سوی حق (هدف آفرینش آنها) راه نماید؟ خود در پاسخ بگو: فقط خداست که آفریده\u200cها را به سوی حق رهنمون می\u200cشود پس آیا کسی که پدیده\u200cهای جهان هستی را به اهدافشان راه می\u200cنماید سزاوارتر است که از او پیروی شود یا آن کسی که خود راه درست را نمی\u200cیابد مگر این که او را راه نمایند؟ شما را چه شده است؟ چگونه حکم می\u200cکنید؟"
      },
      {
        "index": 36,
        "text": "و بیشترشان جز از پی گمان نمی\u200cروند، در صورتی که گمان برای رسیدن به حق هیچ بسنده نیست. قطعاً خدا آنچه را براساس پندار عمل می\u200cکنند می\u200cداند."
      },
      {
        "index": 37,
        "text": "نشاید که این قرآن از جانب غیر خدا و به دروغ به او نسبت داده شده باشد، بلکه تصدیق کننده معارف و احکام تورات و انجیل است که پیشاروی آن قرار دارند و بیان کننده حقایق کتاب\u200cهای آسمانی دیگر است. در این قرآن هیچ گونه تردیدی نیست چرا که از جانب پروردگار جهان هاست."
      },
      {
        "index": 38,
        "text": "آیا می\u200cگویند: محمّد خود آن را ساخته و به خدا نسبت داده است؟ بگو: اگر در این ادّعا راست می\u200cگویید، شما هم باید سوره\u200cای مانند آن بیاورید و جز خدا هر که را می\u200cتوانید به یاری فراخوانید."
      },
      {
        "index": 39,
        "text": "[آنان قرآن را نه از آن روی که ساخته بشر انگاشتند تکذیب کردند،] بلکه چون به علم آن احاطه نیافتند و هنوز حقیقت و خاستگاه آن که در آخرت آشکار می\u200cشود به ایشان نرسیده است آن را دروغ شمردند، و درست به همین دلیل کسانی هم که پیش از آنان بودند پیام رسولانشان را دروغ انگاشتند و ستمکار شدند. پس بنگر که فرجام آن ستمکاران چگونه بود تا بدانی این ستمکاران چه فرجامی خواهند داشت."
      },
      {
        "index": 40,
        "text": "و برخی از اینان کسانی اند که به قرآن ایمان می\u200cآورند و برخی هم به آن ایمان نمی\u200cآورند، زیرا راه فساد در پیش گرفته\u200cاند، و پروردگارت از هر کسی به فسادگران داناتر است."
      },
      {
        "index": 41,
        "text": "و اگر تو را تکذیب کردند، بگو: عمل من از آنِ من، و عمل شما از آنِ شماست. شما از آنچه من می\u200cکنم برکنارید، و من نیز از آنچه شما می\u200cکنید برکنارم."
      },
      {
        "index": 42,
        "text": "و برخی از مشرکان به سخنان تو گوش فرا می\u200cدهند، در حالی که دل هایشان از درک آن در حجاب است. آیا تو می\u200cتوانی به کران سخنی بشنوانی، هر چند نیندیشند و توانِ درک آن را نداشته باشند؟"
      },
      {
        "index": 43,
        "text": "از مشرکان کسانی اند که به تو می\u200cنگرند ولی کوردلند، آیا تو می\u200cتوانی کوردلان را هر چند از دیدن حق ناتوان باشند راه بنمایی؟"
      },
      {
        "index": 44,
        "text": "قطعاً خدا بر مردم هیچ ستمی روا نمی\u200cدارد، بلکه این مردمند که با کر و کور ساختن خود، بر خود ستم می\u200cکنند."
      },
      {
        "index": 45,
        "text": "و روزی که خدا آنان را محشور کند در حالی که احساس می\u200cکنند که گویی جز به اندازه ساعتی از روز در دنیا درنگ نکرده\u200cاند، و یکدیگر را می\u200cشناسند، آن روز کسانی که دیدار خدا و قیامت را دروغ انگاشته\u200cاند خواهند دانست که زیان کرده و رهیافته نبوده\u200cاند."
      },
      {
        "index": 46,
        "text": "ای پیامبر، بدان که وعده\u200cهای ما در حقّ کفرپیشگان تحقق خواهد یافت. اگر ما بخشی از کیفرهایی را که به آنان وعده می\u200cدهیم به تو بنمایانیم یا پیش از آن، جان تو را بستانیم، در هر صورت بازگشتشان به سوی ما و فرجامشان در اختیار ماست. علاوه بر این، خدا بر آنچه می\u200cکنند گواه است."
      },
      {
        "index": 47,
        "text": "و هر امّتی پیامبری دارد که رسالت خود را به آنان ابلاغ می\u200cکند، پس وقتی پیامبرشان به سویشان بیاید و پیام خود را به آنان برساند، گروهی به او ایمان می\u200cآورند و گروهی به وی کفر میورزند، آن گاه خدا میان آنان به عدالت داوری می\u200cکند و مورد ستم قرار نمی\u200cگیرند."
      },
      {
        "index": 48,
        "text": "و مشرکان به تمسخر [از تو و پیروانت] می\u200cپرسند: اگر راست می\u200cگویید، این وعده عذاب کی تحقق می\u200cیابد؟"
      },
      {
        "index": 49,
        "text": "بگو: من قدرت ندارم نه زیانی را از خود دور سازم و نه سودی را به سوی خود جلب کنم، مگر آنچه را که خدا بخواهد و مرا بر آن توانا سازد، لذا نمی\u200cتوانم عذابی بر شما فرود آورم، اما بدانید که هر امّتی مهلتی دارد که هرگاه مهلتشان به پایان رسد، نه لحظه\u200cای از آن باز می\u200cمانند و نه لحظه\u200cای پیش می\u200cافتند."
      },
      {
        "index": 50,
        "text": "بگو: به من خبر دهید، اگر عذاب الهی در شبی یا روزی بر شما در رسد که هرگز از شما بازداشته نمی\u200cشود، گناه پیشگان خواهانِ شتاب در چه بخشی از آنند؟"
      },
      {
        "index": 51,
        "text": "وانگهی، آیا هنگامی که عذاب دررسید، به قرآن ایمان می\u200cآورید؟ آیا اکنون ایمان می\u200cآورید تا عذاب از شما برداشته شود، در حالی که پیش از آن می\u200cخواستید هرچه زودتر به سراغتان آید؟"
      },
      {
        "index": 52,
        "text": "آن گاه پس از پایان مهلت هر امّتی، به کسانی که ستمکار بوده\u200cاند گفته می\u200cشود: بچشید عذاب جاودانه را، آیا جز به گناهانی که دست آورد خودتان است سزا داده می\u200cشوید؟"
      },
      {
        "index": 53,
        "text": "از تو می\u200cپرسند که آیا این عذاب موعود حق است؟ بگو: آری، به پروردگارم سوگند که قطعاً آن حق است و شما نمی\u200cتوانید آن را از خود باز دارید و از آن بگریزید."
      },
      {
        "index": 54,
        "text": "و اگر آنچه در زمین است از آنِ کسی باشد که ستم کرده است، قطعاً آن را برای رهایی خود از عذاب خواهد داد. و چون ستمکاران عذاب را ببینند از کرده خود پشیمان می\u200cشوند، ولی از بیم سرزنش پشیمانی خود را نهان می\u200cدارند، و میانشان به عدالت داوری می\u200cشود و بر آنان ستمی نمی\u200cرود."
      },
      {
        "index": 55,
        "text": "بدانید که آنچه در آسمان\u200cها و زمین است از آنِ خداست و هرگونه تصرّفی در آنها بخواهد می\u200cکند. بدین سبب وعده خدا به آمدن عذاب حق است و کسی نمی\u200cتواند آن را بازدارد، ولی بیشتر مردم چون مالکیت خدا را به خوبی درنیافته اند نمی\u200cدانند که تحقّق وعده\u200cهای او تردیدناپذیر است."
      },
      {
        "index": 56,
        "text": "اوست که به شما حیات می\u200cبخشد و جان شما را می\u200cستاند و به سوی او بازگردانده می\u200cشوید، پس چگونه می\u200cتوانید در اختیار او نباشید؟"
      },
      {
        "index": 57,
        "text": "ای مردم، برای شما از جانب پروردگارتان پندی هشیارکننده و درمانی برای آنچه از صفات نکوهیده در سینه هاست، و رهنمود و رحمتی برای مؤمنان، آمده است."
      },
      {
        "index": 58,
        "text": "ای پیامبر، بگو: به فضل و رحمت خدا، آری به این دو، که مایه سعادت آنان است شادمان باشند نه به ثروت و امکانات. این از هر ثروتی که فراهم می\u200cآورند بهتر است."
      },
      {
        "index": 59,
        "text": "بگو: به من خبر دهید، رزقی را که خدا برای شما فرو فرستاده و شما بخشی از آن را حرام و بخشی را حلال دانسته\u200cاید، بگو: آیا خدا به شما اجازه داده است که این احکام را صادر کنید یا با این کار بر خدا دروغ می\u200cبندید؟"
      },
      {
        "index": 60,
        "text": "کسانی که بر خدا دروغ می\u200cبندند و نعمت\u200cهای او را ناسپاسی می\u200cکنند، به فرجام خود در روز قیامت چه گمان می\u200cبرند؟ بی تردید، خداوند از فضل خود به مردم عطا می\u200cکند ولی بیشترشان ناسپاسی می\u200cکنند و با حرام شمردن بخشی از آنها شکر نعمت\u200cهای خدا را پاس نمی\u200cدارند."
      },
      {
        "index": 61,
        "text": "ای پیامبر، در هیچ کاری نمی\u200cباشی و هیچ بخشی از قرآن را که از سوی خدا بر تو نازل می\u200cشود تلاوت نمی\u200cکنی، و تو و دیگران هیچ کاری را انجام نمی\u200cدهید مگر این که ما شما را می\u200cبینیم و بر کارتان آن گاه که بدان می\u200cپردازید گواهیم، و هموزن ذرّه\u200cای نه در زمین و نه در آسمان از پروردگار تو پنهان نمی\u200cماند، و چیزی کوچک\u200cتر از ذرّه و بزرگ\u200cتر از آن نیست مگر این که در کتابی روشن محفوظ است."
      },
      {
        "index": 62,
        "text": "آگاه باشید که دوستان خدا را در دنیا و آخرت هیچ ترسی فرا نمی\u200cگیرد و اندوهگین نمی\u200cشوند."
      },
      {
        "index": 63,
        "text": "آنان کسانی اند که به خدا و پیامبر ایمان آورده و در برابر خدا تسلیم اند و پیش از این نیز تقواپیشه بوده\u200cاند."
      },
      {
        "index": 64,
        "text": "برای آنان در زندگی دنیا و در آخرت بشارت است. این سخن و تقدیر الهی است و سخنان و تقدیرات خدا را دگرگونی نیست. این است سعادت بزرگ."
      },
      {
        "index": 65,
        "text": "ای پیامبر، مبادا سخنان ناروای مشرکان درباره خدا و دینِ او تو را اندوهگین کند، چرا که عزّت به تمامی از آنِ خداست و مشرکان و معبودانشان هیچ نصیبی از عزّت ندارند، و اوست که سخنان آنان را می\u200cشنود و به حال تو و آنان آگاه است و هرگاه بخواهد آنان را به سزای کردارشان می\u200cرساند."
      },
      {
        "index": 66,
        "text": "بدانید که هر که در آسمان\u200cها و هر که در زمین است از آنِ خداست و کارش به دست اوست و کسانی که غیر خدا را شریک او می\u200cخوانند، در حقیقت از آن شریکان پیروی نمی\u200cکنند، زیرا آنها واقعیّتی ندارند. آنان جز پیرو گمان و پندار خود نیستند و جز به حدس سخن نمی\u200cگویند."
      },
      {
        "index": 67,
        "text": "اوست آن که شب را برای شما پدید آورْد تا در آن آرام گیرید و روز را روشن آفرید. به راستی در اینها نشانه\u200cهایی بر یکتایی خداست، و تنها کسانی که گوش شنوا دارند سخن حق را شنیده و نشانه\u200cها را درک می\u200cکنند."
      },
      {
        "index": 68,
        "text": "گفتند: خدا فرزندی برای خود برگرفته است. او پاک و منزّه است از این که نیازمند فرزندی باشد. او از همه چیز بی نیاز است. آنچه در آسمان\u200cها و آنچه در زمین است ملک اوست. شما هیچ برهانی بر ادّعای خویش ندارید. آیا چیزی را که نمی\u200cدانید، به دروغ به خدا نسبت می\u200cدهید؟"
      },
      {
        "index": 69,
        "text": "بگو: قطعاً کسانی که بر خدا دروغ می\u200cبندند نیکبخت نمی\u200cشوند."
      },
      {
        "index": 70,
        "text": "در دنیا اندک بهره\u200cای دارند، سپس بازگشتشان به سوی ماست، آن گاه به سزای این که کفر ورزیدند عذاب سخت را به ایشان می\u200cچشانیم."
      },
      {
        "index": 71,
        "text": "و برای عبرت گرفتن کسانی که تو را تکذیب می\u200cکنند داستان نوح را برای آنان بخوان، آن گاه که به تنهایی در برابر قوم خود قرار گرفت و آنان را به مبارزه فرا خواند و گفت: ای قوم من، اگر قیام من برای دعوت شما به توحید و این که آیات خدا را برای شما یادآوری می\u200cکنم بر شما گران است، من بر خدا توکّل کرده\u200cام، پس شما با معبودانتان که آنها را شریک خدا و یاور خود می\u200cپندارید، عزم خود را در کار خویش جزم کنید، سپس همه نیروهایتان را فراهم آورید تا در صورت شکست، کارتان برای شما مایه اندوه نشود، آن گاه کارم را یکسره کنید و مهلتم ندهید."
      },
      {
        "index": 72,
        "text": "و اگر از دعوت من روی برتافتید، زیانی متوجّه من نمی\u200cشود، زیرا من مزدی از شما نخواسته\u200cام. پاداش من جز برعهده خدا نیست. من فرمان یافته\u200cام که از جمله کسانی باشم که در برابر خدا تسلیم اند و کارهای خود را به او سپرده\u200cاند."
      },
      {
        "index": 73,
        "text": "با این وصف، او را تکذیب کردند، پس ما او و کسانی را که در کشتی با وی بودند، نجات بخشیدیم و آنان را در زمین جایگزین پیشینیان قرار دادیم، و کسانی را که آیات ما را دروغ انگاشتند، در سیلابی غرق کردیم. پس بنگر که فرجام هشدار داده شدگان چگونه بود."
      },
      {
        "index": 74,
        "text": "آن گاه پس از او پیامبرانی را به سوی قومشان به رسالت برانگیختیم، ولی آنان را تکذیب کردند، سپس پیامبرانشان معجزاتی را که آنان پیشنهاد می\u200cکردند برایشان آوردند، اما آنان درخورِ این نبودند که به چیزی که قبلاً آن را دروغ شمرده بودند ایمان بیاورند، زیرا ما بر دل هایشان مُهر نهاده بودیم، و این گونه بر دل\u200cهای تجاوزکاران مهر می\u200cنهیم."
      },
      {
        "index": 75,
        "text": "سپس موسی و هارون را بعد از آن پیامبران با معجزاتی که نشان دهنده قدرت ما بود، به سوی فرعون و مهتران قومش (قِبطیان) فرستادیم، ولی آنان در برابر حق گردنفرازی کردند، زیرا مردمی گناه پیشه بودند."
      },
      {
        "index": 76,
        "text": "چنین بود که وقتی آن معجزه حق از جانب ما برایشان آمد گفتند: بی تردید این جادویی است آشکار."
      },
      {
        "index": 77,
        "text": "موسی گفت: آیا وقتی این معجزه راستین برای شما آمد آن را افسون می\u200cخوانید؟ آیا به راستی این افسون است؟ و حال آن که افسونگران نیکبخت نمی\u200cشوند."
      },
      {
        "index": 78,
        "text": "گفتند: آیا با ادّعای پیامبری نزد ما آمده\u200cای تا ما را از آداب و رسومی که پدرانمان را بر آن یافته\u200cایم باز داری و با این شیوه به ریاست برسی و بزرگی و پیشوایی در این سرزمین از آنِ شما دو تن باشد؟ ما هرگز به شما ایمان نمی\u200cآوریم و شما را در هدف خود ناکام خواهیم گذاشت."
      },
      {
        "index": 79,
        "text": "فرعون به کارگزارانش گفت: هر جادوگر ماهری را نزد من آورید."
      },
      {
        "index": 80,
        "text": "هنگامی که جادوگران به میدان آمدند و با موسی رو به رو شدند، موسی به آنان گفت: هر چه را می\u200cخواهید بیفکنید، بیفکنید و جادوی خود را نشان دهید."
      },
      {
        "index": 81,
        "text": "پس وقتی ریسمان\u200cها و عصاهای خود را افکندند، موسی به آنان گفت: آنچه آورده\u200cاید همه جادوست و به زودی خدا آن را باطل می\u200cکند، چرا که خداوند کار مفسدان را به سامان نمی\u200cآورد."
      },
      {
        "index": 82,
        "text": "و خداوند به حکم سنّت و مقدّرات خود، حق را به اثبات می\u200cرساند، هر چند گناه پیشگان آن را خوش نداشته باشند."
      },
      {
        "index": 83,
        "text": "پس از بعثت موسی و سرباز زدن فرعون از پذیرش رسالت او، جز توده\u200cهایی از قوم موسی آن هم با بیم از فرعون و مهتران قوم خود به او ایمان نیاوردند. آنها می\u200cترسیدند که فرعون به خاطر ایمانشان آنان را شکنجه کند، و جای این ترس هم بود، زیرا فرعون در آن سرزمین زمامداری چیره دست بود و در ستمکاری حدّ و مرزی نمی\u200cشناخت."
      },
      {
        "index": 84,
        "text": "موسی به قوم خویش گفت: اگر همان گونه که حال و کارتان پیداست به خدا ایمان آورده\u200cاید و اگر امور خود را به او تسلیم کرده\u200cاید که سزاوار است چنین باشید، باید بر او توکّل کنید و آنچه را که برای شما خواسته است بپذیرید."
      },
      {
        "index": 85,
        "text": "گفتند: ما فقط بر خدا توکّل کرده\u200cایم. پس به درگاه خدا دعا کردند که: پروردگارا، ناتوانی و ذلّت را از ما بردار تا وسیله آزمون این مردم ستمکار نباشیم،"
      },
      {
        "index": 86,
        "text": "و ما را به رحمت خویش از چنگال این مردم کفرپیشه رهایی بخش."
      },
      {
        "index": 87,
        "text": "و به موسی و برادرش وحی کردیم که برای قوم خود در مصر خانه\u200cهایی فراهم آورید، زیرا آنان باید چادرنشینی و پراکندگی را رها کنند، و شما و آنان خانه هایتان را رو به روی هم قرار دهید و نماز برپا دارید، و به موسی گفتیم: به مؤمنانِ قوم خود نوید ده که خداوند دعایشان را اجابت کرده و آنان را از ذلّت و زبونی و آزار فرعونیان رهایی خواهد بخشید."
      },
      {
        "index": 88,
        "text": "موسی گفت: پروردگارا، تو به فرعون و مهتران قومش در زندگی دنیا زیور و اموالی داده\u200cای تا پروردگارا، پیروانشان را از راه تو منحرف سازند. پروردگارا، اموالشان را روی به نیستی کشان و آن نعمت\u200cها را برای آنان به بلا تبدیل کن و دل هایشان را چنان سخت گردان که ایمان نیاورند تا وقتی که آن عذاب دردناک را ببینند."
      },
      {
        "index": 89,
        "text": "خدا به موسی و هارون وحی کرد که دعای شما دو تن درباره فرعونیان اجابت شد، پس بر فراخواندن مردم به سوی خدا پایداری کنید و راه و روش نادانان را در انجام کارهای جاهلانه\u200cای که از شما می\u200cخواهند دنبال نکنید."
      },
      {
        "index": 90,
        "text": "و بنی اسرائیل را از آن دریا پس از شکافتن آب عبور دادیم. پس فرعون و سپاهیانش از روی ستم و دشمنی آنان را دنبال کردند و وارد شکاف دریا شدند. تا آن گاه که فرعون را غرق شدن دررسید، گفت: ایمان آوردم که معبودی شایسته پرستش جز آن کسی که بنی اسرائیل به او ایمان آورده\u200cاند، نیست، و من از کسانی هستم که تسلیم او شده\u200cاند."
      },
      {
        "index": 91,
        "text": "به او گفته شد: آیا اینک به خدا ایمان آوردی، در صورتی که پیش\u200cتر او را نافرمانی کردی و از فسادگران بودی؟"
      },
      {
        "index": 92,
        "text": "پس امروز تو را با بیرون انداختن پیکرت از دریا، نجات می\u200cدهیم تا برای کسانی که پس از تو می\u200cآیند نشانه\u200cای باشی، و قطعاً بسیاری از مردم از نشانه\u200cهای ما بی خبرند."
      },
      {
        "index": 93,
        "text": "و همانا ما بنی اسرائیل را در سرزمینی مناسب که دارای شرایط یک زندگی نیکو بود سکونت دادیم و از چیزهای پاکیزه به آنان روزی دادیم، ولی پس از چندی راه تفرقه و اختلاف را دنبال کردند، و اختلافشان جز پس از فراهم آمدن علم و دانش برایشان نبود، از این رو در پیشگاه خدا عذری نخواهند داشت. بی تردید پروردگار تو در روز قیامت میان آنان درباره آنچه بر سرش اختلاف می\u200cکردند داوری خواهد کرد."
      },
      {
        "index": 94,
        "text": "اگر درباره حقایقی که در این سوره بر تو فرو فرستاده\u200cایم تردید داری، از کسانی که پیش از تو کتاب آسمانی می\u200cخوانده\u200cاند بپرس. به یقین که از جانب پروردگارت چیزی به تو رسیده است که سراسر حق است، پس مبادا از تردیدکنندگان باشی."
      },
      {
        "index": 95,
        "text": "و از کسانی مباش که آیات خدا را دروغ انگاشتند، که در این صورت سرمایه ایمان را از دست خواهی داد و از زیانکاران خواهی شد."
      },
      {
        "index": 96,
        "text": "به یقین، کسانی که سخن پروردگارت (وعده عذاب) درباره آنان تحقق یافته است ایمان نمی\u200cآورند."
      },
      {
        "index": 97,
        "text": "گرچه هرگونه نشانه و معجزه\u200cای برایشان بیاید، تا این که آن عذاب دردناک را ببینند، که دیگر در آن حال ایمانشان سودی برایشان نخواهد داشت."
      },
      {
        "index": 98,
        "text": "پس چرا در میان شهرهایی که مردمش پیامبران را تکذیب کردند و عذاب بر آنان مقرر شد، مردم هیچ شهری پیش از نزول عذاب ایمان نیاوردند که ایمانشان سودشان دهد؟ تنها قوم یونس بودند که پیش از نزول عذاب ایمان آوردند و آن گاه که ایمان آوردند ما عذاب خواری را در زندگی دنیا از آنان برداشتیم و تا مدّتی که عمر طبیعی آنان بود از زندگی بهره مندشان ساختیم."
      },
      {
        "index": 99,
        "text": "و اگر پروردگار تو می\u200cخواست، قطعاً همه کسانی که در این جهانند یکسره ایمان می\u200cآوردند، ولی خدا چنین نخواسته است. اینک آیا تو می\u200cخواهی مردم را بی آن که خود خواسته باشند وادار کنی تا ایمان بیاورند؟ نه تو بر این کار توانایی و نه این گونه ایمان کارساز است."
      },
      {
        "index": 100,
        "text": "هیچ کس نمی\u200cتواند جز به اذن خدا ایمان بیاورد، و خداوند بر کسانی که تعقل نمی\u200cکنند و آیات خدا را از روی لجاجت دروغ می\u200cشمرند، پلیدیِ شک و تردید را قرار می\u200cدهد، از این رو درخورِ آن نیستند که به آنان رخصتِ ایمان دهد."
      },
      {
        "index": 101,
        "text": "بگو: به آنچه در آسمان\u200cها و زمین است بنگرید، همه آنها نشانه\u200cهای قدرت خدایند که شما را به ایمان فرا می\u200cخوانند، ولی نشانه\u200cها و هشدارها در مردمی که نمی\u200cخواهند ایمان بیاورند چه سودی خواهد داشت؟"
      },
      {
        "index": 102,
        "text": "آیا برای ایمان آوردن خود جز فرا رسیدن روزهایی مانند روزهای کسانی را که پیش از آنان بودند و به عذاب هلاک شدند انتظار می\u200cبرند؟ ولی بدانند که در آن هنگام ایمانشان برایشان سودی ندارد. به آنان بگو: پس در انتظار آن روزها باشید که من نیز با شما از منتظرانم."
      },
      {
        "index": 103,
        "text": "بر آن امّت\u200cها عذاب می\u200cفرستادیم آنگاه پیامبران خود و کسانی را که ایمان آورده بودند نجات می\u200cدادیم. بدین سان برعهده ماست که مؤمنان امّت تو را نیز از عذاب رهایی بخشیم."
      },
      {
        "index": 104,
        "text": "بگو: ای مردم، اگر در پایداری من بر آیین خودم تردید دارید و امید بسته\u200cاید که از آن دست بردارم، بدانید که من کسانی را که شما آنها را به جای خدا می\u200cپرستید نمی\u200cپرستم، بلکه فقط خدایی را می\u200cپرستم که جان هایتان را می\u200cستاند، و به من فرمان داده شده است که در زمره مؤمنان باشم تا از عذاب تکذیب کنندگان دین در امان بمانم."
      },
      {
        "index": 105,
        "text": "و نیز به من فرمان داده شده است که: روی خود را بدون انحراف به چپ و راست به سوی اسلام کن و هرگز از آن غفلت مکن و از مشرکان مباش."
      },
      {
        "index": 106,
        "text": "و به جای خدا، چیزهایی را که به تو سود و زیانی نمی\u200cرسانند، مخوان، که اگر چنین کنی، قطعاً تو در آن صورت از ستمکارانی."
      },
      {
        "index": 107,
        "text": "و اگر خدا به تو گزندی برساند، هیچ کس جز او آن را برطرف نخواهد کرد، و اگر برای تو خیری بخواهد، هیچ کس نمی\u200cتواند بخشش او را باز دارد. آن را به هر کس از بندگانش که بخواهد می\u200cرساند، و اوست که گناهان بندگانش را می\u200cبخشد و بر آنان رحمت می\u200cآورد."
      },
      {
        "index": 108,
        "text": "بگو: ای مردم، این قرآن که سراسر حق است از جانب پروردگارتان برای شما آمده است، پس هر که بدان هدایت یابد، تنها به سود خود هدایت یافته است، و هر که گمراه گردد، تنها به زیان خود گمراه شده است. و بگو: من بر شما گمارده نشده\u200cام و امورتان در اختیار من نیست تا بتوانم رهنمودهای این کتاب را بر شما تحمیل کنم."
      },
      {
        "index": 109,
        "text": "ای پیامبر، از آنچه به تو وحی می\u200cشود پیروی کن و بر سختی\u200cهایی که در این راه به تو می\u200cرسد شکیبا باش تا خدا میان تو و مردم داوری کند، که او بهترین داوران است."
      }
    ],
    "index": 10
  },
  {
    "aya": [
      {
        "index": 1,
        "text": "الف. لام. را. این قرآن کتابی است از جانب حکیمی آگاه که آیات آن حقیقتی واحد دارد و هدف واحدی را دنبال می\u200cکند و در عین حال شرح داده شده و به شاخه\u200cها و فصل\u200cهای گوناگون تقسیم گردیده است."
      },
      {
        "index": 2,
        "text": "آن حقیقت این است که: جز خدا را نپرستید. به راستی من از جانب او برای شما هشداردهنده و بشارتگرم."
      },
      {
        "index": 3,
        "text": "و این که از پروردگارتان آمرزش گناهان خود را بخواهید، سپس با انجام کارهای شایسته به سوی او باز گردید که در آن صورت خداوند شما را تا مدّتی معیّن که سرآمد عمرتان است از بهره\u200cای نیکو برخوردار می\u200cسازد و به هر کس که بر دیگران فضیلتی دارد و درخور پاداشی بیشتر است، پاداش فضیلت او را عطا می\u200cکند، و اگر از پرستش خدا روی برتابید، من از عذاب روزی بزرگ بر شما بیمناکم."
      },
      {
        "index": 4,
        "text": "چرا که بازگشت شما به سوی خداست و او بر هر کاری تواناست."
      },
      {
        "index": 5,
        "text": "بدانید که مشرکان آن گاه که پیامبر قرآن را بر مردم تلاوت می\u200cکند، سینه\u200cهای خود را به عقب برمی گردانند و سرهایشان را به زیر می\u200cافکنند تا خود را پنهان سازند از این که آیات قرآن را شنیده\u200cاند و حجت\u200cهای الهی را دریافت کرده\u200cاند باید بدانند که خداوند حتی هنگامی که آنان جامه\u200cهای خوابشان را بر سر می\u200cافکنند، آنچه را نهان می\u200cدارند و آنچه را آشکار می\u200cکنند می\u200cداند، چرا که او به راز سینه\u200cها داناست. پس چگونه می\u200cتوانند بنمایانند که آیات الهی را نشنیده\u200cاند."
      },
      {
        "index": 6,
        "text": "چگونه خداوند از نهان و آشکار امور و از راز دل\u200cها آگاه نباشد در صورتی که هیچ جنبنده\u200cای در زمین نیست مگر این که روزی اش تنها برعهده خداست و قرارگاه و گردشگاه آن را می\u200cداند. همه اینها در کتابی روشن ثبت است."
      },
      {
        "index": 7,
        "text": "و اوست آن کسی که آسمان\u200cها و زمین را در شش مرحله آفرید و عرش او در آن هنگام بر آب مستقر بود (همه هستی آب بود و او بر آب فرمانروایی می\u200cکرد) پس آسمان\u200cها و زمین را پدید آورْد تا شما را بیازماید که کدام یک نیکوکارترید. و اگر بگویی: شما پس از مرگ برانگیخته می\u200cشوید، قطعاً کسانی که کافر شده\u200cاند خواهند گفت: این سخن جز افسونی آشکار نیست."
      },
      {
        "index": 8,
        "text": "و اگر عذابی را که بدان تهدید شده\u200cاند تا مدّتی معدود از آنان به تأخیر افکنیم، حتماً از روی مسخره خواهند گفت: چه چیز آن را از ما باز می\u200cدارد؟ بدانند روزی که عذاب به سراغشان بیاید، از آنان باز گردانده نمی\u200cشود و آن چیزی که به مسخره می\u200cگرفتند آنان را فرو خواهد گرفت."
      },
      {
        "index": 9,
        "text": "و اگر از جانب خود رحمتی به انسان بچشانیم و نعمتی در اختیارش نهیم، سپس آن را از او باز گیریم، به یقین او از این که بار دیگر به نعمت\u200cهایی دست یابد ناامید می\u200cشود و نعمت\u200cهایی که داشته ناسپاسی می\u200cکند و آنها را از جانب خدا نمی\u200cشمرد."
      },
      {
        "index": 10,
        "text": "و اگر پس از گزندی که به او رسیده است نعمتی به او بچشانیم، حتماً خواهد گفت: همه دشواری\u200cها از من دور شد، و می\u200cپندارد که دیگر رنجی به او نمی\u200cرسد، چرا که او بسیار شادمان و به خود بالنده است."
      },
      {
        "index": 11,
        "text": "اما کسانی که شکیبایی ورزیده و کارهای شایسته انجام داده\u200cاند، نه هنگام سختی\u200cها مأیوس و ناسپاس می\u200cشوند و نه هنگام راحتی شادمانی می\u200cکنند و به خود می\u200cبالند. اینانند که آمرزش و پاداشی بزرگ خواهند داشت."
      },
      {
        "index": 12,
        "text": "ای پیامبر، رسالت تو جای هیچ گونه تردید و انکار ندارد، پس چگونه است که گروهی آن را دروغ انگاشته\u200cاند؟ آیا برخی از آنچه را به تو وحی می\u200cشود وامی نهی و به مردم نمی\u200cرسانی و سینه ات از آن به تنگ می\u200cآید که مبادا بگویند: چرا گنجی بر او فرو فرستاده نشده یا فرشته\u200cای با او نیامده است؟ این چه انتظار بی جایی است که از تو دارند، تو فقط هشداردهنده\u200cای و خدا کارساز و تدبیرکننده امور است."
      },
      {
        "index": 13,
        "text": "یا می\u200cگویند: محمّد خود قرآن را بافته و آن را کلام خدا می\u200cنامد؟ اگر این ادّعا را دارند، بگو: چنانچه راست می\u200cگویید، ده سوره ساختگی مانند آن بیاورید و جز خدا هر که را می\u200cتوانید به یاری فرا خوانید."
      },
      {
        "index": 14,
        "text": "پس اگر دعوت شدگان به شما پاسخ ندادند و نتوانستند شما را برای آوردن همانند قرآن توانا سازند، بدانید که قرآن تنها به علم خدا نازل شده است و معبودی شایسته پرستش جز او نیست، چرا که اگر می\u200cبود، شما را در آوردن مثل این قرآن یاری می\u200cکرد. اینک آیا با وجود این دلیلِ روشن به فرمان خدا گردن می\u200cنهید؟"
      },
      {
        "index": 15,
        "text": "هر کس زندگی دنیا و آراستگی آن را می\u200cخواهد و برای آن تلاش می\u200cکند، ما در دنیا نتیجه اعمالشان را به طور کامل به آنان می\u200cدهیم و آنان در دنیا کاستی نخواهند دید."
      },
      {
        "index": 16,
        "text": "اینان کسانی اند که در سرای آخرت بهره\u200cای جز آتش ندارند، و آنچه در دنیا انجام داده\u200cاند بی ثمر است و هر عملی که کرده\u200cاند پوچ و تباه خواهد بود."
      },
      {
        "index": 17,
        "text": "آیا کسی چون پیامبر که بر بینشی از جانب خدا اتکا دارد و بدین وسیله آسمانی بودن قرآن را دریافته است و شاهدی از خود وی به دنبال اوست که بینشی الهی به حقانیت وی و قرآن نازل شده بر او گواهی می\u200cدهد و کتاب موسی نیز که پیشوا و مایه رحمت است پیش از او نازل شده و دربردارنده حقایقی از قرآن است، مانند کسی است که از این امور بی بهره است؟ چنین کسانی به قرآن ایمان دارند، و هر کس از گروه\u200cها به آن کفر ورزد آتش وعده گاه اوست. پس تو ـ ای پیامبر ـ چون از این ویژگی\u200cها برخورداری، در حقّانیّت قرآن تردید مکن، همانا آن سراسر حق است و از جانب پروردگار توست، ولی بیشتر مردم به این حقیقت ایمان نمی\u200cآورند."
      },
      {
        "index": 18,
        "text": "و کیست ستمکارتر از آن کس که بر خدا دروغ بسته است؟ آنان در روز قیامت بر پروردگارشان عرضه می\u200cشوند و گواهان می\u200cگویند: اینان کسانی اند که بر پروردگارشان دروغ بستند. بدانید که لعنت خدا بر ستمکاران است،"
      },
      {
        "index": 19,
        "text": "همانان که از راه خدا باز می\u200cمانند و کج آن راه را می\u200cخواهند و آخرت را انکار می\u200cکنند."
      },
      {
        "index": 20,
        "text": "آنان با کفر ورزیدن خود، خدا را در این جهان ناتوان نکرده و از سیطره او خارج نشده\u200cاند و جز خدا هیچ سرپرستی که کارشان را تدبیر کند و آنها را به شرک و کفر گرایش دهد نداشته\u200cاند، بلکه خداوند به سزای گناهانشان آنان را به بیراهه برده است. عذاب برای آنان دو چندان خواهد شد، چرا که راه فسق و فجور را برگزیدند و بر آن پافشاری کردند. آنان از شنیدن اخطارها و نویدهای الهی ناتوان بودند و نشانه\u200cهای خدا را نمی\u200cدیدند."
      },
      {
        "index": 21,
        "text": "آنان کسانی اند که به خود زیان زده و خویشتن را به هلاکت افکنده\u200cاند، و روز رستاخیز با آشکار شدن حقایق، آنچه به دروغ بافته بودند از آنان گم می\u200cشود و از افکارشان محو می\u200cگردد."
      },
      {
        "index": 22,
        "text": "حقّاً که آنان در سرای آخرت زیانکارترینِ مردمند، چرا که راه نجاتی از آتش دوزخ ندارند."
      },
      {
        "index": 23,
        "text": "به یقین، کسانی که ایمان آورده و کارهای شایسته کرده\u200cاند و به پروردگارشان اطمینان داشته و در ایمانشان به او تزلزل نداشته\u200cاند اهل بهشتند و جاودانه در آن خواهند بود."
      },
      {
        "index": 24,
        "text": "مثَل این دو گروه مؤمن و کافر، مانند کور و کر در مقایسه با بینا و شنواست، آیا این دو در مثل یکسانند؟ پس آیا توجّه نمی\u200cکنید و درنمی یابید؟"
      },
      {
        "index": 25,
        "text": "به راستی ما نوح را به سوی قومش به رسالت فرستادیم، پس به آنان گفت: من پیامبری هستم که به شما هشدار می\u200cدهم و آنچه را که در امر هدایت بدان نیاز دارید برای شما به روشنی بیان می\u200cکنم."
      },
      {
        "index": 26,
        "text": "و این پیام را برای شما دارم که جز خدا را نپرستید، زیرا من از عذاب روزی دردناک بر شما بیمناکم."
      },
      {
        "index": 27,
        "text": "مهتران قومش که کافر بودند، بی آن که بیندیشند گفتند: ما تو را جز بشری مانند خود نمی\u200cبینیم، و نمی\u200cبینیم که جز فرومایگان ما که فرومایگی آنان با یک نظر معلوم می\u200cشود کسی از تو پیروی کرده باشد، و نمی\u200cبینیم که شما از نظر ثروت و مقام و آگاهی از غیب امتیازی بر ما داشته باشید. ما نه تنها دلیلی بر لزوم پیروی از شما نداریم، بلکه می\u200cپنداریم شما دروغگویید."
      },
      {
        "index": 28,
        "text": "نوح در پاسخ آنان گفت: ای قوم من، به من بگویید، اگر من بر معجزه\u200cای از جانب پروردگارم که رسالت مرا تأیید کند، تکیه داشته باشم و خدا از نزد خود رحمتی (کتاب و دانشی) به من داده باشد که شما را به وسیله آن راه نمایم، ولی آن به دلیل تکبر و لجاجت شما بر شما پوشیده مانده باشد، آیا شما را به پذیرش آن رحمت در حالی که از آن کراهت دارید اجبار کنیم؟"
      },
      {
        "index": 29,
        "text": "ای قومِ من، من برای ابلاغ رسالت خود هیچ مالی از شما نمی\u200cخواهم، مزد من فقط برعهده خداست. پس تصور نکنید که من مدّعی رسالت شده\u200cام تا مال و ثروتی به چنگ آورم. و من هرگز کسانی را که ایمان آورده\u200cاند از خود طرد نمی\u200cکنم، هر چند شما آنان را فرومایه پندارید. آنان پروردگارشان را دیدار خواهند کرد و حساب کارهایشان با اوست. روز حساب حقیقتی است تردیدناپذیر، ولی من شما را مردمی می\u200cبینم که از آن بی خبرید."
      },
      {
        "index": 30,
        "text": "ای قوم من، اگر آنان را از خود طرد کنم، در حقشان ستم کرده و درخور عذاب الهی خواهم شد، آن گاه چه کسی مرا یاری می\u200cدهد و از کیفر خدا می\u200cرهاند؟ آیا توجه ندارید که این ستمکاری است و خداوند ستمکاران را رها نخواهد کرد."
      },
      {
        "index": 31,
        "text": "من به شما نمی\u200cگویم که گنجینه نعمت\u200cهای الهی نزد من است و می\u200cتوانم تهیدستان را بی نیاز کنم، و غیب هم نمی\u200cدانم تا به هر خیری روی آورم و از هر بلایی بگریزم، و نمی\u200cگویم که من فرشته\u200cام و نیازی به خوردن و آشامیدن ندارم، و درباره کسانی که چشمان ظاهربین شما آنان را حقیر می\u200cبیند، نمی\u200cگویم که خدا به آنان خیری عطا نمی\u200cکند. خدا به آنچه در دل آنان است داناتر است. اگر من درباره آنان چیزی را بگویم که شما می\u200cپندارید، از ستمکاران خواهم بود."
      },
      {
        "index": 32,
        "text": "سران قوم نوح گفتند: ای نوح، با ما به جدال پرداختی و بسیار هم جدال کردی. اگر از راستگویانی، عذابی را که پیوسته به ما وعده می\u200cدهی و ما را بدان تهدید می\u200cکنی برای ما بیاور."
      },
      {
        "index": 33,
        "text": "نوح گفت: من آورنده عذاب برای شما نیستم. این خداست که اگر بخواهد آن را برای شما می\u200cآورَد، و شما نمی\u200cتوانید خدا را از آوردن آن ناتوان سازید."
      },
      {
        "index": 34,
        "text": "و اگر بخواهم شما را اندرز دهم، چنانچه خدا بخواهد شما را به سزای گناهانتان به بیراهه کشد و عذابتان کند، اندرزهای من به حال شما سودی ندارد. او پروردگار شماست و شما به سوی او بازگردانده می\u200cشوید و کارتان در اختیار اوست."
      },
      {
        "index": 35,
        "text": "ای پیامبر، آیا مشرکان قوم تو می\u200cگویند: محمّد خود این داستان را ساخته است و آن را کلام خدا می\u200cشمرد؟ بگو: اگر من آن را ساخته باشم گناهکارم و گناه من برعهده خود من است، و من از گناهی که شما مرتکب می\u200cشوید و این حقایق را انکار می\u200cکنید برکنارم."
      },
      {
        "index": 36,
        "text": "و به نوح وحی شد که از قوم تو جز کسانی که ایمان آورده\u200cاند دیگر کسی ایمان نمی\u200cآورَد، پس به آنچه می\u200cکنند اندوهگین مباش."
      },
      {
        "index": 37,
        "text": "و زیر نظر ما و براساس وحی ما کشتی را بساز، و درباره نجات کسانی که ستم کرده\u200cاند با من سخن مگوی، زیرا آنان غرق خواهند شد و این مقدر شده است."
      },
      {
        "index": 38,
        "text": "و نوح کشتی را می\u200cساخت، در حالی که هرگاه گروهی از اشراف قومش بر او می\u200cگذشتند، او را به خاطر ساختن کشتی مسخره می\u200cکردند. نوح در پاسخ آنها می\u200cگفت: اگر اینک ما را مسخره می\u200cکنید، ما نیز شما را همان گونه که مسخره می\u200cکنید، مسخره خواهیم کرد."
      },
      {
        "index": 39,
        "text": "به زودی خواهید دانست چه کسی را در این دنیا عذابی در می\u200cرسد که او را خوار و رسوا می\u200cکند و فردای قیامت نیز عذابی جاودانه بر او فرود می\u200cآید."
      },
      {
        "index": 40,
        "text": "کار نوح و قومش بدین ترتیب می\u200cگذشت، تا آن گاه که فرمان ما در رسید و از آن تنور به نشانه فرارسیدن عذاب، آب فوران کرد، به نوح گفتیم: از هر حیوانی دو تا، یک نر و یک ماده، در آن کشتی حمل کن و نیز خانواده ات ـ مگر آن کسی که پیش\u200cتر وعده ما مبنی بر غرق شدن او به اثبات رسیده است ـ و نیز کسانی را که ایمان آورده\u200cاند در کشتی سوار کن و جز عده\u200cای اندک با او به خدا ایمان نیاورده بودند."
      },
      {
        "index": 41,
        "text": "و نوح به افراد خانواده خود و به سایر مؤمنان گفت: در آن سوار شوید که روان شدن و لنگر انداختنش فقط با نام خداست، و خداوند سرنشینان آن را از غرق شدن نجات می\u200cدهد، چرا که پروردگارم آمرزنده و مهربان است."
      },
      {
        "index": 42,
        "text": "و کشتی آنان را در میان امواجی کوه پیکر به پیش می\u200cبرد، و نوح پسرش را که در کناری دور از کشتی بود ندا داد که: ای پسرک من، با ما به کشتی سوار شو و با کافران مباش که غرق خواهی شد."
      },
      {
        "index": 43,
        "text": "پسر گفت: به زودی بر کوهی که مرا از این آب در امان دارد جای می\u200cگیرم. نوح گفت: امروز برای مردم هیچ نگهدارنده\u200cای از عذاب خدا نیست، جز برای کسانی که خدا بر آنان رحمت آورده و به آنان توفیق ایمان داده و با ما در کشتی سوار شده\u200cاند. و موج میان آن دو حایل شد و پسر از غرق شدگان گردید."
      },
      {
        "index": 44,
        "text": "و گفته شد: ای زمین، آب خود فرو بر، و ای آسمان، از باریدن باز ایست، و آب فرو نشانده شد و کار به انجام رسید و فرمان خدا درباره قوم نوح اجرا شد و کشتی بر کوه جودی قرار گرفت و گفته شد: دوری از رحمت خدا برای مردم ستمکار باد."
      },
      {
        "index": 45,
        "text": "و هنگامی که موج میان نوح و پسرش حایل شد، نوح پروردگارش را ندا داد و گفت: پروردگارا، پسرم از خانواده من است و قطعاً وعده تو مبنی بر نجات خانواده من حق است، با این حال داوری با توست، که تو بهترین داورانی."
      },
      {
        "index": 46,
        "text": "خدا فرمود: ای نوح، او از کسان تو که وعده نجات آنان به تو داده شده، نیست، خانواده تو به شرط این که صالح باشند نجات می\u200cیابند. پسر تو زشت کردار است، پس مبادا آنچه را بدان علم نداری از من بخواهی. من تو را پند می\u200cدهم که مبادا از جاهلان گردی."
      },
      {
        "index": 47,
        "text": "نوح گفت: پروردگارا، من به تو پناه می\u200cبرم از این که چیزی از تو بخواهم که بدان علم ندارم. اگر مرا نبخشایی و از خطاها مصونم نداری و بر من رحمت نیاوری از زیانکاران خواهم بود."
      },
      {
        "index": 48,
        "text": "گفته شد: ای نوح، با سلامت و امنیتی که از جانب ماست و نیز با نعمت\u200cهایی پربرکت که بر تو و همراهانت و بر امّت\u200cهای شایسته\u200cای که از همراهان تو پدید می\u200cآیند نازل می\u200cشود، از کشتی فرود آی و از کسانی که همراه تواند امّت\u200cهایی ناشایسته پدید می\u200cآیند که ما آنان را از متاع دنیا بهره مند می\u200cکنیم، سپس عذابی دردناک از جانب ما به آنان خواهد رسید."
      },
      {
        "index": 49,
        "text": "ای پیامبر، این داستان\u200cها از خبرهای غیبی است که آنها را به تو وحی می\u200cکنیم. پیش از این نه تو از آن آگاه بودی و نه قوم تو. اکنون که دانستی نوح و پیروانش نجات یافتند و کافران به هلاکت رسیدند، بر آنچه حق است شکیبایی کن که فرجام نیک از آنِ تقواپیشگان است."
      },
      {
        "index": 50,
        "text": "و به سوی قوم عاد، برادرشان هود را به رسالت فرستادیم، گفت: ای قوم من، خدا را بپرستید، زیرا شما را هیچ معبودی شایسته پرستش جز او نیست. شما با شرک ورزیدن خود جز افترازنندگانی بیش نیستید."
      },
      {
        "index": 51,
        "text": "ای قوم من، من برای رساندن پیام الهی هیچ مزدی از شما درخواست نمی\u200cکنم، پس تصوّر نکنید که برای دستیابی به مال و ثروت مدّعی رسالت شده\u200cام، مزد من جز برعهده کسی که مرا پدید آورده است، نیست. پس چرا سخنانم را درنمی یابید تا حقیقت برایتان آشکار شود؟"
      },
      {
        "index": 52,
        "text": "و ای قوم من، از پروردگارتان آمرزش گناهانتان را بخواهید، سپس با انجام کارهای شایسته به سوی او بازگردید که در این صورت ابرهایی پرباران به سوی شما خواهد فرستاد تا باران\u200cهایی سودمند بر شما فرو ریزند. و نیرویی بر نیرویتان خواهد افزود. پس مبادا با حال شرک و گناه از دعوت من روی برتابید."
      },
      {
        "index": 53,
        "text": "گفتند: ای هود، برای ما حجّت و دلیلی روشن نیاورده\u200cای، و ما برای سخنان تو معبودان خود را رها نمی\u200cکنیم و هرگز به تو ایمان نمی\u200cآوریم."
      },
      {
        "index": 54,
        "text": "ما درباره تو چیزی جز این نمی\u200cگوییم که برخی از معبودان ما به تو گزندی رسانده و خِرد را از تو گرفته\u200cاند. هود گفت: من خدا را گواه می\u200cگیرم و شما نیز گواه باشید که من بری هستم از آنچه شما آن را شریک او می\u200cپندارید،"
      },
      {
        "index": 55,
        "text": "که آن غیر خداست، پس همگی برای نابودی من نیرنگ کنید و به من مهلت ندهید."
      },
      {
        "index": 56,
        "text": "ولی بدانید که کاری از شما ساخته نیست، زیرا من بر خدا که پروردگار خودم و پروردگار شماست توکّل کرده\u200cام. هیچ جنبنده\u200cای نیست مگر این که او موی پیشانی اش را گرفته و بر آن تسلط کامل دارد. به یقین پروردگار من بر راهی راست قرار دارد و به شیوه\u200cای درست عمل می\u200cکند. او مرا از نیرنگ شما مصون می\u200cدارد و بدین وسیله معجزه رسالت مرا به شما نشان می\u200cدهد."
      },
      {
        "index": 57,
        "text": "پس اگر از پیروی من روی برتابید گرفتار عذاب می\u200cشوید و من مسئول آن نیستم، زیرا آنچه را که به منظور آن به سوی شما فرستاده شده\u200cام به شما ابلاغ کردم، و پروردگارم شما را هلاک می\u200cکند و قومی جز شما را جایگزین شما می\u200cسازد و شما نمی\u200cتوانید هیچ زیانی به او برسانید، چرا که پروردگارم بر هر چیزی نگهبان است، نه چیزی از او پنهان می\u200cماند و نه از سلطه او راه گریزی هست."
      },
      {
        "index": 58,
        "text": "و هنگامی که فرمان ما صادر شد و عذاب در رسید، هود و کسانی را که با او ایمان آورده بودند، به رحمتی از جانب خود نجات دادیم و آنان را از عذابی سخت رهایی بخشیدیم."
      },
      {
        "index": 59,
        "text": "و این قوم عاد بودند که نشانه\u200cهای پروردگارشان را انکار کردند و با نافرمانی از هود همه فرستادگان خدا را نافرمانی نمودند و فرمان هر ستمکار حق ناپذیری را پیروی کردند."
      },
      {
        "index": 60,
        "text": "و در این دنیا لعنتی به دنبال دارند و روز رستاخیز نیز چنین خواهد بود. آن گاه ندایی آسمانی برخاست که: آگاه باشید، قوم عاد به پروردگارشان کافر شدند. هان، عادیان: قوم هود از رحمت خدا دور باشند."
      },
      {
        "index": 61,
        "text": "و به سوی قوم ثمود، برادرشان صالح را به رسالت فرستادیم. گفت: ای قوم من، خدا را بپرستید چرا که شما را معبودی شایسته پرستش جز او نیست، اوست که شما را از زمین پدید آورده و در آن رشدتان داده و از شما خواسته است که در آن آبادانی کنید. پس آمرزش گناهانتان را از او بخواهید، سپس با انجام کارهای شایسته به سوی او باز گردید که پروردگار من نزدیک است و دعاها را اجابت می\u200cکند."
      },
      {
        "index": 62,
        "text": "گفتند: ای صالح، پیش از این که ما را به توحید فراخوانی، در میان ما مایه امید بودی و دل بسته بودیم که ما را به راه ترقی درآوری ولی اینک نومید شده\u200cایم. آیا ما را از پرستش آنچه پدرانمان می\u200cپرستند باز می\u200cداری؟ ما در آنچه تو ما را بدان فرا می\u200cخوانی تردید داریم و دعوت تو مایه بدگمانی ما شده است."
      },
      {
        "index": 63,
        "text": "صالح گفت: ای قوم من، اگر من بر معجزه\u200cای از جانب پروردگارم که رسالت مرا تأیید کند، تکیه داشته باشم و او از جانب خود رحمتی (رسالتی) به من داده باشد و مرا به ابلاغ آن فرمان داده باشد، به من بگویید، چنانچه او را نافرمانی کنم و پیامش را ابلاغ نکنم چه کسی مرا یاری می\u200cکند و از کیفر خدا می\u200cرهاند؟ من اگر به خواسته شما عمل کنم، جز این که به من زیان می\u200cرسانید چیزی بر من نخواهید افزود."
      },
      {
        "index": 64,
        "text": "و ای قوم من، این ناقه خداست که او آن را از دل کوه برای شما پدید آورده است تا نشانه\u200cای بر درستی رسالت من باشد، پس آن را آزاد بگذارید تا در زمین خدا بچرد و آسیبی به آن نرسانید که عذابی زودرس شما را فروخواهد گرفت."
      },
      {
        "index": 65,
        "text": "پس آن را کشتند، و صالح گفت: سه روز در دیار خود بهره برید که [پس از این مهلت عذاب دامنگیرتان خواهد شد]، این وعده\u200cای است که دروغ در آن راه ندارد."
      },
      {
        "index": 66,
        "text": "پس هنگامی که فرمان ما در رسید، صالح و کسانی را که با او ایمان آورده بودند به رحمتی از جانب خود، از عذاب نجات دادیم و آنان را از خواری آن روز رهانیدیم، چرا که پروردگار توست که نیرومند و شکست ناپذیر است."
      },
      {
        "index": 67,
        "text": "و کسانی را که ستم کرده بودند صیحه فرو گرفت و در خانه هایشان به زانو درآمدند و با چهره بر زمین افتادند و هلاک شدند،"
      },
      {
        "index": 68,
        "text": "چنان که گویی در آن جا سکونت نداشتند، آن گاه ندایی آسمانی برخاست که: آگاه باشید! قوم ثمود به پروردگارشان کافر شدند. هان، قوم ثمود از رحمت خدا دور باشند."
      },
      {
        "index": 69,
        "text": "و در حقیقت فرستادگان ما (فرشتگان) با بشارت و نوید به حضور ابراهیم آمدند و سلام کردند. او پاسخ داد که: بر شما سلام باد. پس بی درنگ گوساله\u200cای بریان شده برایشان آورد."
      },
      {
        "index": 70,
        "text": "اما وقتی که دید دستشان به سوی آن نمی\u200cرود، ناخوشایندشان دانست و پنداشت که سوء قصدی دارند، ازاین رو در دلش از آنان احساس ترس کرد. فرشتگان گفتند: نترس. ما به سوی قوم لوط فرستاده شده\u200cایم."
      },
      {
        "index": 71,
        "text": "در این هنگام همسر ابراهیم که آن جا ایستاده بود و این ماجرا را نظاره می\u200cکرد، عادت ماهانه دید، پس او را به اسحاق و از پی اسحاق به فرزند وی یعقوب نوید دادیم."
      },
      {
        "index": 72,
        "text": "همسر ابراهیم گفت: ای وای بر من! آیا من فرزند می\u200cآورم با این که زنی سالخورده\u200cام و این هم شوهر من است که کهنسال است؟ به راستی این چیزی شگفت است!"
      },
      {
        "index": 73,
        "text": "فرشتگان به او گفتند: آیا از کار خدا در شگفتی؟ خداست که هر چه بخواهد انجام می\u200cدهد، وانگهی رحمت و برکات خاص او همواره بر شما خاندان نازل شده است. چرا که همه زیبایی\u200cها و کارهای پسندیده و هر جود و کَرَمی از اوست."
      },
      {
        "index": 74,
        "text": "هنگامی که ابراهیم دریافت که مهمانانش فرشته\u200cاند، و دلهره از او دور شد و آن مژده به وی رسید، با ما درباره قوم لوط به چون و چرا پرداخت و از آنان شفاعت کرد،"
      },
      {
        "index": 75,
        "text": "زیرا ابراهیم بسیار بردبار بود و در کیفر گنهکاران شتاب نمی\u200cکرد، و بسیار دلسوز بود و از گمراهی و هلاکت مردم سخت آزرده می\u200cشد، و برای انجام کارها روی به درگاه خدا می\u200cآورْد."
      },
      {
        "index": 76,
        "text": "فرشتگان به او گفتند: ای ابراهیم، از این خواسته ات روی بگردان که فرمان پروردگارت در رسیده است و قطعاً عذابی بازگشت ناپذیر به سراغ آنان خواهد آمد."
      },
      {
        "index": 77,
        "text": "و چون فرستادگان ما نزد لوط آمدند، از آن روی که به صورت جوانانی زیبا آمده بودند، حضورشان نزد لوط سبب ناراحتی او شد و دستش از یاری آنان کوتاه گردید، زیرا نمی\u200cتوانست در برابر قومش از آنان دفاع کند، و گفت: این روزی دشوار است و شر و بلا سخت بدان آمیخته است."
      },
      {
        "index": 78,
        "text": "قوم لوط که از ورود آن زیبا رویان با خبر شدند، شتابان به سوی او آمدند، و از پیش کارهای زشت مرتکب می\u200cشدند. لوط گفت: ای قوم من، اینان دختران منند. آنان را به همسری برگیرید که برای شما پاکیزه ترند. پس از خدا بترسید و مرا در مورد مهمانانم خوار و رسوا مکنید. آیا از میان شما مردی رهیافته نیست که از انسانیّت بهره مند باشد و مرا یاری کند؟"
      },
      {
        "index": 79,
        "text": "گفتند: تو خوب می\u200cدانی که رسم ما دوری از زنان و روی آوردن به همجنسان است، پس در دختران تو حقی نداریم و تو خوب می\u200cدانی که ما چه می\u200cخواهیم."
      },
      {
        "index": 80,
        "text": "لوط گفت: ای کاش به وسیله شما نیرویی می\u200cداشتم که مرا یاری کند، یا به تکیه گاهی استوار (قبیله\u200cای نیرومند و مدافع) روی می\u200cآوردم."
      },
      {
        "index": 81,
        "text": "در این هنگام فرشتگان گفتند: ای لوط، ما فرستادگان پروردگار توییم. آنان هرگز به تو دست نمی\u200cیابند و نمی\u200cتوانند گزندی به تو برسانند. پس، در پاسی از این شب با خانواده ات از این دیار کوچ کن، و هیچ یک از شما نباید روی بگرداند و به پشت سرش بنگرد. اما همسرت را با خود مبر، زیرا عذابی که به دیگران می\u200cرسد به او نیز خواهد رسید. قطعاً موعد هلاکتشان همین بامداد است. آیا بامداد نزدیک نیست؟"
      },
      {
        "index": 82,
        "text": "پس چون فرمان ما مبنی بر عذاب قوم لوط دررسید، دیارشان را زیر و زبر کردیم و سنگ\u200cهایی از (سجّیل) که لایه\u200cهایی منظّم داشت بر آن باراندیم."
      },
      {
        "index": 83,
        "text": "سنگ\u200cهایی که نزد پروردگار تو نشاندار بود و هرگز از هدف خطا نمی\u200cرفت و آنها از ستمگران دور نیست."
      },
      {
        "index": 84,
        "text": "و به سوی مردم مدین برادرشان شعیب را به رسالت فرستادیم. گفت: ای قوم من، خدا را بپرستید، که شما را معبودی شایسته پرستش جز او نیست، و از پیمانه و ترازو نکاهید. به راستی من شما را در نعمت فراوان می\u200cبینم، چه نیازی به اموالِ حرام دارید؟ من بر شما از عذاب روزی فراگیر که هیچ کس را توانِ گریز از آن نیست می\u200cترسم."
      },
      {
        "index": 85,
        "text": "و ای قوم من، پیمانه و ترازو را به طور کامل و با عدل و انصاف بسنجید، و هنگام وزن کردن و پیمانه نمودنِ کالاهای مردم، از آنها نکاهید، و در زمین تبهکارانه به فساد برنخیزید."
      },
      {
        "index": 86,
        "text": "اگر مؤمن باشید، سودی که از داد و ستد برای شما می\u200cماند و خدا شما را بدان راه نموده، برای شما بهتر از مالی است که از راه ناروا به دست می\u200cآورید. من بر شما نگهبان نیستم تا بتوانم به خیر و صلاح وادارتان کنم و شما را از شر و فساد باز دارم."
      },
      {
        "index": 87,
        "text": "گفتند: ای شعیب، آیا نماز تو به تو فرمان می\u200cدهد که ما آنچه را پدرانمان می\u200cپرستند رها کنیم، یا در اموال خود آن گونه که می\u200cخواهیم تصرف نکنیم؟ راستی که تو بردبار و رهیافته\u200cای و برای تو زشت است که آزادی را از ما سلب کنی."
      },
      {
        "index": 88,
        "text": "شعیب گفت: ای قوم من، به من خبر دهید، اگر بر معجزه\u200cای که از جانب پروردگار من است و رسالتم را تأیید می\u200cکند اتکا داشته باشم و او از جانب خود به من رزقی نیکو (وحی معارف و احکام دین) که شما را به وسیله آن راه نمایم، عطا کرده باشد، آیا می\u200cپندارید کاری نابخردانه می\u200cکنم که شما را به خدا و پرستش او فرا می\u200cخوانم و از داد و ستدهای نادرست باز می\u200cدارم؟ من نمی\u200cخواهم با شما مخالفت کنم و خود به آنچه شما را از آن باز می\u200cدارم، روی آورم. من جز اصلاح امور مردم، تا آن جا که در توان دارم، چیزی نمی\u200cخواهم، و توفیق من جز به مدد خدا نیست. فقط بر او توکّل کرده\u200cام، و برای انجام کارها فقط به سوی او باز می\u200cگردم و از او یاری می\u200cطلبم."
      },
      {
        "index": 89,
        "text": "و ای قوم من، مبادا ستیز شما با من سبب شود که مانند آن عذابی که به قوم نوح یا قوم هود یا قوم صالح رسید به شما نیز برسد، و قوم لوط از شما دور نیست."
      },
      {
        "index": 90,
        "text": "و از پروردگارتان آمرزش گناهانتان را بخواهید، سپس با ایمان و کارهای شایسته به سوی او بازگردید که پروردگار من بر آمرزش طلبان رحمت می\u200cآورد و آنان را دوست می\u200cدارد."
      },
      {
        "index": 91,
        "text": "گفتند: ای شعیب، ما بسیاری از آنچه را که تو می\u200cگویی به روشنی نمی\u200cفهمیم و قطعاً تو را در میان خود ناتوان می\u200cبینیم، و اگر آن چند تن از خویشاوندان تو که نزد ما محترمند نبودند، حتماً تو را سنگسار کرده بودیم، و تو بر ما قدرتی نداری."
      },
      {
        "index": 92,
        "text": "شعیب گفت: ای قوم من، آیا آن چند تن از خویشاوندان من نزد شما از خدا گرامی ترند که شما او را پشت سر افکنده و به فراموشی سپرده\u200cاید؟ در حالی که پروردگارم به آنچه می\u200cکنید احاطه دارد."
      },
      {
        "index": 93,
        "text": "و ای قوم من، هر کاری که قدرت دارید انجام دهید، من نیز [به آنچه وظیفه دارم] عمل می\u200cکنم. به زودی خواهید دانست که چه کسی عذابی به سراغش می\u200cآید که او را خوار و رسوا می\u200cسازد و چه کسی دروغگوست، و چشم به راه باشید که من نیز با شما چشم به راهم و از شما جدا نمی\u200cشوم."
      },
      {
        "index": 94,
        "text": "و هنگامی که فرمان ما در رسید، شعیب و کسانی را که با او ایمان آورده بودند به رحمتی از جانب خود از عذاب نجات دادیم، و کسانی را که ستم کرده بودند صیحه فرو گرفت، پس در خانه هایشان به زانو درآمدند و با چهره بر زمین افتادند و هلاک شدند."
      },
      {
        "index": 95,
        "text": "چنان که گویی در آن جا سکونت نداشتند. آن گاه ندایی از آسمان برخاست که: هان، اهل مدین از رحمت خدا دور باشند، چنان که قوم ثمود از رحمت خدا دور شدند."
      },
      {
        "index": 96,
        "text": "و به راستی موسی را با معجزات خود و با قدرتی آشکار که فرعون را از دسترسی به او باز می\u200cداشت فرستادیم."
      },
      {
        "index": 97,
        "text": "او را به سوی فرعون و مهتران قومش به رسالت گسیل داشتیم، ولی آنان از فرمان فرعون پیروی کردند، و فرمان فرعون صواب نبود که آنان را به راه راست رهنمون شود."
      },
      {
        "index": 98,
        "text": "روز قیامت پیشاپیش قومش می\u200cرود سپس آنان را به آتش درمی آورَد، و بد آبشخوری است آتشی که بدان وارد می\u200cشوند."
      },
      {
        "index": 99,
        "text": "و در این دنیا لعنتی بدرقه آنان می\u200cشود، و بد عطایی است آن آتش که روز رستاخیز نصیب آنان می\u200cگردد."
      },
      {
        "index": 100,
        "text": "این بخشی از اخبار آن شهرهاست که برای تو حکایت می\u200cکنیم، برخی از آنها هنوز پابر جا هستند و آثارشان باقی است، و برخی درو شده و به کلّی بر باد رفته\u200cاند."
      },
      {
        "index": 101,
        "text": "ما به آنان ستم نکردیم که عذاب بر سرشان فرو فرستادیم، بلکه آنان خود با شرک ورزیدنشان به خویشتن ستم کردند و سزاوار کیفر شدند. پس هنگامی که فرمان پروردگارت در رسید، معبودانشان که به جای خدا می\u200cخواندند آنان را هیچ کفایت نکردند و جز تباهی بر آنان نیفزودند."
      },
      {
        "index": 102,
        "text": "و پروردگارت چون بخواهد شهرهایی را که مردمش ستمکارند به کیفر گیرد، همانگونه گیرد که پیشینیان را گرفت. قطعاً به کیفر گرفتن پروردگار تو دردناک و سخت است."
      },
      {
        "index": 103,
        "text": "به راستی در این رویدادها برای کسی که از عذاب آخرت می\u200cترسد نشانه\u200cای است بر این که خداوند در روز قیامت مجرمان را کیفر خواهد داد. آن روز روزی است که همه مردم برای آن گرد آوری می\u200cشوند و روزی است که همگان (آدمیان، جنّیان و فرشتگان) آن را مشاهده خواهند کرد."
      },
      {
        "index": 104,
        "text": "و ما آن را جز تا سرآمد مدتی که در حال شمارش است به تأخیر نمی\u200cافکنیم."
      },
      {
        "index": 105,
        "text": "روزی که آن سرآمد فرا رسد، هیچ کس لب به سخن نمی\u200cگشاید، مگر کسی که خدا به او اجازه دهد. در آن روز بعضی از مردم، تیره بخت و بعضی نیکبخت خواهند بود."
      },
      {
        "index": 106,
        "text": "امّا کسانی که تیره بخت اند در آتش خواهند بود و در آن جا ناله و فریادی خواهند داشت."
      },
      {
        "index": 107,
        "text": "تا آسمان\u200cها و زمین پابرجاست در آن جا ماندگارند، مگر این که پروردگارت بخواهد آنان رهایی یابند، چرا که پروردگارت آنچه بخواهد انجام می\u200cدهد."
      },
      {
        "index": 108,
        "text": "و امّا کسانی که نیکبخت\u200cاند، تا آسمان\u200cها و زمین برقرار است جاودانه در بهشت خواهند بود، مگر این که پروردگارت جز این را بخواهد، که البته نخواهد خواست، زیرا بهشت را به عنوان عطایی پایان ناپذیر مقرّر کرده است."
      },
      {
        "index": 109,
        "text": "ای پیامبر، اکنون که سرگذشت پیشینیان را بر تو حکایت کردیم و دانستی که آنان بر اثر شرک هلاک شدند، مبادا در عبادت این مردم تردید کنی و گمان بری که شاید حجّتی دارند. آنان جز همان گونه که پیش\u200cتر پدرانشان (امت\u200cهای گذشته) بی هیچ حجتی غیر خدا را می\u200cپرستیدند چیزی نمی\u200cپرستند، و قطعاً ما سهم آنان را از عذاب بی کم و کاست به آنان خواهیم داد."
      },
      {
        "index": 110,
        "text": "اختلاف و تردید مردم در قرآن بر تو گران نیاید، اختلاف و تردید در کتاب\u200cهای آسمانی چیز تازه\u200cای نیست، ما به موسی نیز کتاب آسمانی دادیم ولی در آن اختلاف شد، و اگر از جانب پروردگارت سخنی صادر نشده بود که برای انسان\u200cها در زمین سرآمدی هست، قطعاً میان کسانی که در آن کتاب اختلاف کردند داوری شده و هر کس به سزای کردارش رسیده بود. آری قوم موسی درباره کتاب او سخت در شک و تردید بودند."
      },
      {
        "index": 111,
        "text": "و قطعاً پروردگار تو به همه کسانی که در کتاب موسی اختلاف کردند سزای اعمالشان را به طور کامل خواهد داد، زیرا او به آنچه می\u200cکنند آگاه است."
      },
      {
        "index": 112,
        "text": "پس همان گونه که فرمان یافته\u200cای بر این دین پایدار باش و کسانی هم که از شرک توبه کرده و همراه تو ایمان آورده\u200cاند باید پایداری کنند، و مبادا طغیان کنید و از بندگی خدا که خدا در فطرت شما نهاده است منحرف شوید، که او به آنچه می\u200cکنید بیناست و در صورت نافرمانی شما را مؤاخذه خواهد کرد."
      },
      {
        "index": 113,
        "text": "و به کسانی که ستم کرده\u200cاند (دین خدا را نپذیرفته اند) اعتماد نکنید که آتش دوزخ به شما می\u200cرسد و در سرای آخرت جز خدا برای شما دوستانی یاری رسان نیست و آن گاه است که از سوی هیچ کس یاری نمی\u200cشوید."
      },
      {
        "index": 114,
        "text": "در دو طرف روز (صبح و عصر) و نیز در ساعاتی از آغاز شب برای مردم نماز برپادار، زیرا نماز از کارهای نیک است و کارهای نیک گناهان را از بین می\u200cبرد. این حقیقت که نیکی زداینده بدی است تذکاری است برای کسانی که به یاد خدا هستند."
      },
      {
        "index": 115,
        "text": "و بر دشواری\u200cهای راه رسالت و آزار کافران صبر کن که خداوند پاداش نیکوکاران را تباه نمی\u200cسازد."
      },
      {
        "index": 116,
        "text": "شگفت است که چرا از امّت\u200cهایی که پیش از شما می\u200cزیستند، گروهی نبودند که قومشان را از فسادگری در زمین باز دارند و از عذاب برَهانند. آری عدّه\u200cای اندک باقی ماندند، همانان که چون عذاب فرا رسید نجاتشان دادیم، و کسانی که ستم کردند، از پی لذت\u200cها و نعمت\u200cهایی رفتند که در آن غوطهور بودند، در حالی که گنهکار بودند."
      },
      {
        "index": 117,
        "text": "و پروردگار تو بر آن نبوده است که شهرهایی را که مردم آن اهل صلاحند به ستم هلاک کند، زیرا او هرگز به بندگانش ستم روا نمی\u200cدارد."
      },
      {
        "index": 118,
        "text": "و اگر پروردگار تو می\u200cخواست، مردم را امّتی یگانه قرار می\u200cداد که همه بر یک آیین باشند، ولی چنین نخواست، از این رو آنان پیوسته بر اثر هواهای نفسانی در دین اختلاف می\u200cکنند و در نتیجه به بیراهه می\u200cروند،"
      },
      {
        "index": 119,
        "text": "مگر کسانی که پروردگارت بر آنان رحمت آورَد و به راه راست هدایتشان کند که خدا آنان را برای همین آفریده است، ولی چون اختلاف کرده و حقّ را گم نموده\u200cاند، وعده پروردگارت درباره آنان تحقق یافته است که: دوزخ را از تمامی جنّیان و آدمیان گمراه پُر خواهم کرد."
      },
      {
        "index": 120,
        "text": "ای پیامبر، هر سرگذشتی را برای تو حکایت می\u200cکنیم داستان\u200cهای پیامبران را، آنچه دلت را بدان استوار بسازیم، بر تو می\u200cخوانیم، و در این سوره آنچه سراسر حقّ است برای تو آمده، و در آن برای مؤمنان پند و تذکّری است."
      },
      {
        "index": 121,
        "text": "و به کسانی که ایمان نمی\u200cآورند بگو: براساس همان وضعی که دارید و خیر خود را در آن می\u200cپندارید عمل کنید که ما نیز [به آنچه وظیفه خود می\u200cدانیم] عمل خواهیم کرد."
      },
      {
        "index": 122,
        "text": "و در انتظار فرجام کار خود باشید که ما نیز در انتظار خواهیم بود."
      },
      {
        "index": 123,
        "text": "غیب آسمان\u200cها و زمین که فرجام کار تو و کافران را دربردارد و حاکی از پیروزی تو بر آنان است، در اختیار خداست و کارها همه به او بازگشت می\u200cیابد و به دست او رقم می\u200cخورد، پس او را عبادت کن و بر او توکّل نمای و [بدان که] پروردگارت از آنچه می\u200cکنید بی خبر نیست."
      }
    ],
    "index": 11
  },
  {
    "aya": [
      {
        "index": 1,
        "text": "الف، لام، را. این آیه\u200cهای بلند مرتبه که اینک به تو وحی می\u200cکنیم و آیاتی که پیش\u200cتر نازل کرده\u200cایم، آیات این کتاب روشن و روشنگر است."
      },
      {
        "index": 2,
        "text": "ما آن را به گونه\u200cای که خوانده شود و به زبان تازی فرو فرستادیم، باشد که در آن بیندیشید و حقایق آن را درک کنید."
      },
      {
        "index": 3,
        "text": "ما با وحی کردنِ این قرآن به تو، داستان یوسف را که نیکوترین داستان است بر تو حکایت می\u200cکنیم، و قطعاً تو پیش از این نسبت به آن از بی خبران بودی."
      },
      {
        "index": 4,
        "text": "یاد کن هنگامی را که یوسف به پدرش یعقوب گفت: ای پدر، من در خواب یازده ستاره و نیز خورشید و ماه را دیدم، آنها را دیدم که برای من سجده می\u200cکنند."
      },
      {
        "index": 5,
        "text": "یعقوب گفت: ای پسرک من، خوابت را برای برادرانت حکایت مکن، زیرا آنان بر تو حسد می\u200cبرند و قطعاً برای تو نیرنگی می\u200cاندیشند و شیطان آنان را تحریک خواهد کرد که نیرنگ خود را به کار بندند، چرا که شیطان برای آدمی دشمنی آشکار است."
      },
      {
        "index": 6,
        "text": "و همان گونه که در خواب دیدی، پروردگارت تو را برمی گزیند و از بندگان خالص خود قرار می\u200cدهد و از تعبیر خواب\u200cها و تحلیل درست رخدادها به تو می\u200cآموزد و نعمتش را بر تو تمام می\u200cکند و به واسطه تو نعمت خود را بر خاندان یعقوب نیز تمام می\u200cکند، چنان که پیش\u200cتر آن را بر پدرانت ابراهیم و اسحاق تمام کرد. به یقین، پروردگار تو به حال بندگانش آگاه و کارهایش همه از روی حکمت است."
      },
      {
        "index": 7,
        "text": "ای پیامبر، از تو سرگذشت یوسف را می\u200cپرسند، قطعاً در داستان یوسف و برادرانش برای جویندگان حقیقت نشانه\u200cهایی است بر این که خدا یکتاست و عهده دار امور بندگان خالص خویش است."
      },
      {
        "index": 8,
        "text": "یاد کن هنگامی را که برادران یوسف درصدد توطئه برآمدند و با یکدیگر گفتند: همه می\u200cدانیم که یوسف و برادرش بنیامین نزد پدرمان از ما محبوب ترند، در صورتی که ما گروهی نیرومندیم و همه کارهای پدر به دست ما انجام می\u200cشود. قطعاً پدرمان در برتری دادن یوسف و برادرش بر ما در خطایی آشکار است."
      },
      {
        "index": 9,
        "text": "برخی از آنان گفتند: یوسف را بکشید، و برخی دیگر گفتند او را در سرزمینی دور دست بیفکنید که نتواند بازگردد، آن گاه توجّه پدرتان به شما معطوف می\u200cشود، بعد از او توبه می\u200cکنید و مردمی شایسته می\u200cشوید."
      },
      {
        "index": 10,
        "text": "گوینده\u200cای از آنان گفت: یوسف را نکشید، و کاری که به هلاکت او می\u200cانجامد نکنید. اگر می\u200cخواهید کاری کنید او را در قعر چاه بیفکنید، تا برخی از کاروانیان او را برگیرند و با خود به سرزمینی دور دست ببرند."
      },
      {
        "index": 11,
        "text": "پس همه بر این رأی اتفاق کردند و نزد یعقوب رفتند و گفتند: ای پدر، تو را چه دلیلی است که ما را بر یوسف امین نمی\u200cدانی، در حالی که ما قطعاً خیرخواه او هستیم؟"
      },
      {
        "index": 12,
        "text": "فردا او را با ما بفرست، که اگر با ما بیاید، در چمنزار گردش می\u200cکند و به بازی و تفریح می\u200cپردازد و ما حتماً مراقب او هستیم."
      },
      {
        "index": 13,
        "text": "یعقوب در پاسخ فرزندانش گفت: این که یوسف را ببرید مرا اندوهگین می\u200cکند، و می\u200cترسم وقتی از او غافلید گرگ او را بخورد."
      },
      {
        "index": 14,
        "text": "گفتند: اگر گرگ او را بخورد با این که ما گروهی نیرومندیم، قطعاً زیانکار خواهیم بود."
      },
      {
        "index": 15,
        "text": "سرانجام برادران یوسف رضایت پدرشان را جلب کردند، و هنگامی که او را با خود بردند و همگی بر آن شدند تا او را در قعر چاه بگذارند، گذشت بر یوسف آنچه گذشت. و ما به او وحی کردیم که حتماً آنان را از این کارشان که زمینه عزّت و شکوه توست با خبر خواهی کرد، ولی آنان این حقیقت را درک نمی\u200cکردند."
      },
      {
        "index": 16,
        "text": "و عصرگاهان، گریه کنان نزد پدرشان باز آمدند."
      },
      {
        "index": 17,
        "text": "گفتند: ای پدر، ما رفتیم مسابقه دهیم، و یوسف را پیش اثاثیه خود گذاشتیم و گرگ او را خورد، ولی تو ما را در آنچه می\u200cگوییم تصدیق نخواهی کرد هر چند در سخن خود راستگو باشیم."
      },
      {
        "index": 18,
        "text": "و بر پیراهنش خونی دروغین که آشکارا نشانگر دروغ بودن آن بود آوردند. یعقوب گفت: نه، این گونه نیست، بلکه نفس شما کاری را برای شما آراسته و شما را به آن وسوسه کرده است. پس من شکیبایی می\u200cکنم که در دشواری\u200cها شکیبایی زیباست، و تنها خداست که بر آنچه وصف می\u200cکنید از او یاری خواسته می\u200cشود."
      },
      {
        "index": 19,
        "text": "یوسف در چاه بود که کاروانی دررسید. آنان آب آور خود را فرستادند. او دلو خود را در چاه انداخت. وقتی دلو را بیرون آورْد و یوسف را بر طناب دلو آویخته دید گفت: مژده باد! این یک پسر بچه است، و او را به عنوان کالایی برای فروش پنهان ساختند، و خدا از آنچه می\u200cکردند آگاه بود."
      },
      {
        "index": 20,
        "text": "کاروانیان او را به بهایی ناچیز ـ به چند درهم ـ فروختند، و چون نگران کشف ماجرا بودند به او رغبتی نشان نمی\u200cدادند."
      },
      {
        "index": 21,
        "text": "آن مردی که او را خرید و از اهالی مصر بود، چون در سیمای یوسف نشانه عظمت دید، به همسرش گفت: تو خود امور او را برعهده بگیر و منزلتش را نیکو بدار، امید است برای ما در کارهای مهم سودمند باشد یا او را به فرزندی اختیار کنیم. بدین سان یوسف را در آن سرزمین جای دادیم و به او قدرت و مکنت بخشیدیم تا کارهایی را که مورد نظر ما بود به انجام رسانیم و به او تعبیر رؤیاها و تحلیل رخدادها را بیاموزیم، و خدا بر کار خود چیره است، ولی بیشتر مردم این حقیقت را نمی\u200cدانند."
      },
      {
        "index": 22,
        "text": "و چون یوسف به توانایی\u200cهای خویش دست یافت، به او رأیی درست و دانشی ناآمیخته با جهل عطا کردیم، و نیکوکاران را این گونه سزا می\u200cدهیم."
      },
      {
        "index": 23,
        "text": "و آن زنی که یوسف در خانه او بود از یوسف خواست که خود را در اختیار او نهد، و درها را محکم بست و به یوسف گفت: بیا که برای تو آماده شده\u200cام. یوسف گفت: پناه بر خدا! او پروردگار من است که جایگاه مرا نیکو قرار داده است. کاری که مرا بدان فرا می\u200cخوانی ستمکاری است و ستمکاران رستگار نمی\u200cشوند."
      },
      {
        "index": 24,
        "text": "آن زن آهنگ یوسف کرد تا از او کام بگیرد، و یوسف نیز اگر برهان پروردگارش را ندیده بود، آهنگ آن زن می\u200cکرد. بدین سان برهان خود را به او نمایاندیم تا گناه و زشتکاری را از او بازگردانیم، زیرا او از بندگان ما بود که برای ما خالص گشته بود."
      },
      {
        "index": 25,
        "text": "[یوسف که دریافت آن زن آهنگ کامجویی دارد، گریخت و او نیز در پی یوسف شتافت] وهر دو به سوی در از یکدیگر سبقت گرفتند. یوسف پیش دوید تا در را بگشاید و بگریزد، ولی آن زن به پیراهن یوسف چنگ انداخت و او را چنان به سوی خود کشید که پیراهنش را از پشت درید. در این هنگام شوهر آن زن را در آستانه در یافتند. زن به شوهر خود گفت: کیفر کسی که بخواهد به همسر تو بدی کند چیست، جز این که به زندان افکنده شود یا عذابی دردناک به او بچشانند؟"
      },
      {
        "index": 26,
        "text": "یوسف بی هیچ دلهره\u200cای گفت: من گناهی مرتکب نشده\u200cام، او از من خواست که خود را در اختیار او بگذارم. و شاهدی از کسان آن زن گواهی داد که اگر پیراهن یوسف از جلو چاک خورده، زن راست می\u200cگوید و او از دروغگویان است. (۲۶"
      },
      {
        "index": 27,
        "text": "و اگر پیراهن او از پشت دریده شده، زن دروغ می\u200cگوید و او از راستگویان است."
      },
      {
        "index": 28,
        "text": "پس چون عزیز مصر به پیراهن یوسف نگریست و دید از پشت چاک خورده، به همسرش گفت: این از نیرنگ شما زنان است، به راستی نیرنگ شما بزرگ است."
      },
      {
        "index": 29,
        "text": "ای یوسف، از این ماجرا درگذر و آن را به کسی مگوی، و ای زن، تو هم از گناه خودت پوزش بخواه که قطعاً از خطاکاران بوده\u200cای."
      },
      {
        "index": 30,
        "text": "و زنانی در آن شهر (از همسرانِ کارگزاران و سران)، در محافل خود به ملامت می\u200cگفتند: همسر عزیز مصر به اصرار از جوان زرخریدش می\u200cخواهد که خود را در اختیار او نهد. عشق وی در دلش جای گرفته و سخت شیفته او شده است. به راستی ما او را در گمراهی آشکاری می\u200cبینیم."
      },
      {
        "index": 31,
        "text": "پس هنگامی که همسر عزیز عیبجوییِ مکرآمیز زنان را درباره خود شنید، نزد آنان فرستاد و آنان را به خانه خود دعوت کرد و برایشان تکیه گاهی آماده ساخت، و به هر یک از آنان کاردی داد تا میوه بخورند، و به یوسف که در اندرون بود گفت: بر آنان در آی. وقتی یوسف وارد شد و زنان او را دیدند، چنان در زیبایی بزرگش یافتند که از خود بی خود شدند و دست\u200cهای خود را بی آن که بفهمند بریدند و گفتند: منزّه است خدا! این بشر نیست، این جز فرشته\u200cای بزرگوار نیست."
      },
      {
        "index": 32,
        "text": "همسر عزیز گفت: این همان جوانی است که مرا در [عشق] او سرزنش کردید، و اینک در حضور شما اعتراف می\u200cکنم که من از او خواستم که خودش را در اختیار من نهد و به وصال من درآید، ولی او سخت امتناع ورزید. و سوگند یاد می\u200cکنم که اگر آنچه را به او فرمان می\u200cدهم انجام ندهد قطعاً زندانی خواهد شد و از زمره حقیران خواهد گشت."
      },
      {
        "index": 33,
        "text": "یوسف گفت: پروردگارا، زندان برای من از چیزی که مرا به آن فرا می\u200cخوانند محبوب\u200cتر است، و اگر نیرنگشان را از من نگردانی به آنان گرایش می\u200cیابم و از نادانان خواهم شد."
      },
      {
        "index": 34,
        "text": "پس پروردگارش دعای او را اجابت کرد و نیرنگ همسر عزیز و سایر زنان را از او بگردانید. آری، او شنونده سخن بندگان خویش است و به حالشان داناست."
      },
      {
        "index": 35,
        "text": "پس از چندی برای عزیز مصر و دیگر دولتمردان این رأی پدید آمد که یوسف را با وجود این که نشانه\u200cهای بسیاری از پاکدامنی او دیده بودند برای مدّتی روانه زندان کنند."
      },
      {
        "index": 36,
        "text": "یوسف به زندان رفت و دو جوان از بردگان پادشاه مصر نیز با او وارد زندان شدند. مدّتی گذشت. یکی از آن دو زندانی به یوسف گفت: من خود را در خواب دیدم که انگور می\u200cفشارم تا شراب بسازم، و دیگری گفت: من خود را در خواب دیدم که بر روی سرم نان می\u200cبرم و پرندگان از آن می\u200cخورند. ما را به تعبیر خوابی که هر یک دیده\u200cایم آگاه کن که ما تو را از نیکوکاران و بر تعبیر خواب توانا می\u200cبینیم."
      },
      {
        "index": 37,
        "text": "یوسف گفت: هیچ غذایی که روزیِ شما کنند به شما نمی\u200cرسد مگر این که حقیقت آن را به شما خبر می\u200cدهم پیش از آن که به شما برسد. این دانشی نیست که بتوان آن را تحصیل کرد، این از جمله علومی است که پروردگارم به من آموخته است، زیرا من آیین مردمی را که به خدا ایمان ندارند و آخرت را منکرند رها کرده\u200cام."
      },
      {
        "index": 38,
        "text": "و آیین پدرانم ابراهیم و اسحاق و یعقوب را پیروی کرده\u200cام. ما را نرسد که چیزی را شریک خدا سازیم. این از فضل خدا بر ما خاندان نبوّت است، و پایداری ما بر توحید از فضل خدا بر مردم است، زیرا به وسیله ما هدایت می\u200cشوند، ولی بیشتر مردم نعمت وجود پیامبران را سپاسگزاری نمی\u200cکنند."
      },
      {
        "index": 39,
        "text": "ای دو همدم زندان، آیا خدایان پراکنده شایسته پرستش اند یا خداوند یکتا که بر همه موجودات چیره است؟"
      },
      {
        "index": 40,
        "text": "شما به جای خدا جز نام\u200cهایی را که خود و پدرانتان آنها را نامگذاری کرده\u200cاید و حقیقتی ندارند نمی\u200cپرستید. خداوند بر این که آنها از جایگاه شفاعت برخوردارند یا از خود در هستی تأثیری دارند، هیچ برهانی فرو نفرستاده است. حکومت در جهان هستی جز از آنِ خدا نیست. او فرمان داده است که جز وی را نپرستید. این است آن آیینی که می\u200cتواند جوامع بشری را بر پای دارد و از نیکبختی برخوردار سازد، ولی بیشتر مردم این حقیقت را درک نمی\u200cکنند."
      },
      {
        "index": 41,
        "text": "ای دو همدم زندان، امّا یکی از شما دو تن از زندان آزاد می\u200cشود و ساقیِ دربار می\u200cگردد و به سرورش شراب می\u200cدهد، و امّا آن دیگری به دار کشیده می\u200cشود و پرندگان از سرش می\u200cخورند. امری که درباره آن از من نظر می\u200cخواستید حتمی شده است."
      },
      {
        "index": 42,
        "text": "یوسف به آن کس از آن دو تن که دریافت نجات می\u200cیابد، گفت: مرا نزد سرورت یاد کن، باشد که وسیله آزادی مرا از زندان فراهم کند، ولی شیطان از خاطر او برد که یوسف را نزد سرور خود یاد کند، از این رو یوسف چند سالی در زندان ماند."
      },
      {
        "index": 43,
        "text": "و پادشاه به مهتران دربارش گفت: من در خواب هفت گاو فربه را دیدم که هفت گاو لاغر آنها را می\u200cخورند، و هفت خوشه سبز و خوشه\u200cهای دیگری که خشک بودند نیز در خواب دیدم. ای مهتران، اگر تعبیر خواب می\u200cکنید، درباره خوابم به من نظر دهید."
      },
      {
        "index": 44,
        "text": "گفتند: رؤیای تو چند رشته خوابِ درهم پیچیده است و ما تعبیر این گونه خواب\u200cها را نمی\u200cدانیم."
      },
      {
        "index": 45,
        "text": "و آن کس از آن دو زندانی که نجات یافته بود و پس از مدّتی یوسف را به خاطر آورد، گفت: من شما را از تعبیر رؤیای پادشاه خبر می\u200cدهم، پس مرا به زندان نزد یوسف بفرستید."
      },
      {
        "index": 46,
        "text": "او نزد یوسف آمد و گفت: یوسف، ای مرد بسیار راستگوی، درباره دیدنِ هفت گاو فربه در خواب که هفت گاو لاغر آنها را می\u200cخورند و هفت خوشه سبز و خوشه\u200cهای دیگری که خشک بودند به ما نظر ده، امیدوارم با دانستن تعبیر این خواب به سوی مردم بازگردم، باشد که آنان از حقیقت آن آگاه شوند."
      },
      {
        "index": 47,
        "text": "یوسف گفت: خواب پادشاه پیامی است بدین مضمون: هفت سال پی درپی کشت می\u200cکنید، و آنچه درو خواهید کرد ـ جز اندکی را که در این سال\u200cها می\u200cخورید ـ در خوشه اش واگذارید تا فاسد نشود."
      },
      {
        "index": 48,
        "text": "آن گاه پس از آن، هفت سال سخت می\u200cآید که آنچه را برای آن هفت سال ذخیره کرده\u200cاید ـ جز اندکی را که برای بذر نگاه می\u200cدارید ـ خواهند خورد."
      },
      {
        "index": 49,
        "text": "آن گاه پس از آن، سالی فرا می\u200cرسد که در آن سال مردم از باران برخوردار می\u200cشوند و گیاهان می\u200cرویند و مردم در آن سال از دام\u200cهای خود شیر فراوان می\u200cدوشند."
      },
      {
        "index": 50,
        "text": "فرستاده دربار بازگشت و تعبیر خواب پادشاه را گزارش کرد. پادشاه فرمان آزادی یوسف را صادر نمود و گفت: او را نزد من آورید. هنگامی که فرستاده پادشاه نزد یوسف آمد، یوسف همراه او نرفت و گفت: نزد سرورت باز گرد و از او بپرس وضع آن زنانی که دست خود را بریدند چگونه بود؟ البتّه پروردگار من به نیرنگشان آگاه است."
      },
      {
        "index": 51,
        "text": "پادشاه، زنان را احضار کرد و گفت: داستان شما آن گاه که به اصرار از یوسف خواستید خودش را در اختیار شما نهد چه بود؟ گفتند: منزّه است خدا! ما هیچ گناهی از او سراغ نداریم. همسر عزیز گفت: اکنون حقیقت آشکار شد. من به اصرار از او خواستم که خودش را در اختیار من بگذارد و او چنین نکرد، و بی تردید او از راستگویان است."
      },
      {
        "index": 52,
        "text": "یوسف در پی این ماجرا گفت: من از آن روی فرستاده پادشاه را بازگرداندم و بازجویی از زنان را درخواست کردم که عزیز مصر بداند من در نهان به او خیانت نکردم و بداند که خدا نیرنگ خیانتکاران را به نتیجه نمی\u200cرساند."
      },
      {
        "index": 53,
        "text": "و افزود: من نفس خود را از گرایش به بدی\u200cها تبرئه نمی\u200cکنم، چرا که نفس آدمی بسیار به بدی فرمان می\u200cدهد، مگر کسی را که پروردگار من بر او رحم کند، به راستی پروردگار من آمرزنده و مهربان است."
      },
      {
        "index": 54,
        "text": "پس از آن که پاکدامنی یوسف ثابت شد، پادشاه گفت: یوسف را نزد من آورید که او را از خواص خود قرار خواهم داد. هنگامی که یوسف را نزد پادشاه آوردند و پادشاه با او سخن گفت و عظمت وی نزد پادشاه بیشتر آشکار شد، او را به صدارت منصوب کرد و گفت: تو امروز نزد ما مقامی بلند داری و در همه کارهای ما امین هستی."
      },
      {
        "index": 55,
        "text": "یوسف گفت: مرا بر خزانه\u200cهای این سرزمین بگمار تا آذوقه مردم را تأمین کنم و در دوران قحطی میانشان توزیع نمایم، که من نگهبان امور و به اداره کارها دانایم."
      },
      {
        "index": 56,
        "text": "و این گونه به یوسف در آن سرزمین قدرت دادیم که هر جای آن می\u200cخواست منزل می\u200cگزید. هر که را بخواهیم از رحمت خود برخوردار می\u200cسازیم و پاداش نیکوکاران را تباه نمی\u200cکنیم."
      },
      {
        "index": 57,
        "text": "و قطعاً پاداش آخرت برای کسانی که ایمان آورده و به درجات بالای ایمان رسیده و پیش از آن تقوا پیشه بوده\u200cاند، بهتر است."
      },
      {
        "index": 58,
        "text": "سال\u200cهای قحطی فرا رسید و برادران یوسف برای تهیّه آذوقه به مصر آمدند و بر یوسف وارد شدند. یوسف آنان را شناخت ولی آنان او را نشناختند."
      },
      {
        "index": 59,
        "text": "و چون برادرانش را به خوار و بارشان مجهّز کرد، گفت: آن برادر پدریِ خود را که از او سخن گفتید، در نوبت بعدی نزد من آورید. آیا نمی\u200cبینید که من پیمانه را به طور کامل می\u200cدهم و به کسی ستم روا نمی\u200cدارم و بهترین میزبانانم؟"
      },
      {
        "index": 60,
        "text": "اگر او را نزد من نیاورید، هیچ سهمیّه\u200cای نزد من نخواهید داشت و نباید برای خرید آذوقه به این سرزمین وارد شوید و نزد من بیایید."
      },
      {
        "index": 61,
        "text": "گفتند: از پدرش به اصرار خواهیم خواست که او را به ما بسپرد تا همراه ما نزد تو آید و قطعاً این کار را خواهیم کرد."
      },
      {
        "index": 62,
        "text": "یوسف به خدمتگزاران خود گفت: سرمایه آنان را که در برابر آذوقه پرداخته\u200cاند در اثاثیه شان بگذارید، شاید وقتی به سوی کسانشان بازگشتند به آن پی ببرند، امید که آنان با برادرشان به سوی ما باز آیند."
      },
      {
        "index": 63,
        "text": "پس هنگامی که نزد پدرشان بازگشتند، گفتند: ای پدر، بدون همراهی برادرمان بنیامین آذوقه از ما منع شده است، پس برادرمان را با ما بفرست که اگر او بیاید آذوقه خواهیم گرفت و قطعاً ما نگهبان او خواهیم بود."
      },
      {
        "index": 64,
        "text": "یعقوب به فرزندانش گفت: آیا جز همان گونه که شما را پیش\u200cتر درباره برادرش یوسف امین شمردم و به شما اطمینان کردم و آن حوادث روی داد، درباره او نیز شما را امین بشمارم و به شما اطمینان کنم؟ پس باید به خدا و نگهبانی او دل بست که خدا بهترین نگهبان و مهربانترین مهربانان است."
      },
      {
        "index": 65,
        "text": "در این هنگام فرزندان یعقوب به سراغ کالاهای خود رفتند و وقتی آنها را گشودند، دیدند که سرمایه شان به آنان باز گردانده شده است. نزد پدر آمدند و گفتند: ای پدر، ما چه می\u200cخواهیم؟ این سرمایه ماست که به ما بازگردانده شده است. ما در سفر به مصر نه تنها از گزند عزیز در امانیم بلکه از کَرَم او نیز بهره مند خواهیم بود و برای خاندان خود آذوقه می\u200cآوریم و از برادرمان مراقبت می\u200cکنیم و بار شتری بر سهم خود می\u200cافزاییم که دستیابی به این سهمیه آسان است."
      },
      {
        "index": 66,
        "text": "یعقوب گفت: هرگز بنیامین را با شما نمی\u200cفرستم تا این که وثیقه\u200cای الهی به من بسپارید که او را حتماً به من بازگردانید، مگر این که از هر سو محاصره شوید و ناتوان گردید. پس هنگامی که وثیقه خود را به یعقوب سپردند، او گفت: خدا بر آنچه گفتیم ناظر و نگهبان باشد."
      },
      {
        "index": 67,
        "text": "هنگامی که فرزندان یعقوب عازم سفر شدند پدرشان به آنان گفت: ای پسران من، همه باهم از یک دروازه وارد نشوید، بلکه از دروازه\u200cهای گوناگون وارد شوید. و بدانید که اگر گزندی برای شما مقدّر شده باشد، من با این سفارش خود نمی\u200cتوانم اندکی از آنچه را که خدا مقدّر کرده است از شما باز دارم، زیرا فرمانروایی فقط از آنِ خداست و من بر او توکّل کرده\u200cام، و توکّل کنندگان فقط باید بر او توکّل کنند."
      },
      {
        "index": 68,
        "text": "و چون از همان جایی که پدرشان به آنان فرمان داده بود وارد مصر شدند تدبیر یعقوب، بلایی را که از جانب خدا مقدّر شده بود برطرف نساخت، لیکن خدا حاجتی را که در دل یعقوب بود برآورد، و قطعاً او بدان سبب که ما به وی آموزش داده بودیم، از دانشی خاص بهره مند بود، ولی بیشتر مردم آن را نمی\u200cدانند و از آن بهره\u200cای ندارند."
      },
      {
        "index": 69,
        "text": "و هنگامی که بر یوسف وارد شدند، یوسف برادرش بنیامین را نزد خود جای داد و به او گفت: بی گمان من برادر توام و چاره\u200cای اندیشیده\u200cام تا تو را نزد خود نگه دارم، لذا بر آنچه مأموران انجام می\u200cدهند اندوهگین مباش."
      },
      {
        "index": 70,
        "text": "پس هنگامی که یوسف برادرانش را به خواروبارشان مجهّز کرد، جام پادشاه را در بار برادرش نهاد. پس از حرکتِ آنان، نداکننده\u200cای از کارگزارانِ یوسف بانگ برآورد: ای کاروانیان، قطعاً شما دزد هستید."
      },
      {
        "index": 71,
        "text": "برادران یوسف روی به آنان کردند و گفتند: چه گم کرده\u200cاید؟"
      },
      {
        "index": 72,
        "text": "گفتند: جام پادشاه را گم کرده\u200cایم، و یوسف گفت: هرکه آن را بیابد و نزد ما بیاورد، مزدش یک بارِ شتر آذوقه است و من خود ضامن آنم."
      },
      {
        "index": 73,
        "text": "گفتند: به خدا سوگند، شما قبلاً از کار ما جویا شدید و دانستید که ما به این سرزمین نیامده\u200cایم برای این که تباهی کنیم و ما هرگز دزد نبوده\u200cایم."
      },
      {
        "index": 74,
        "text": "گفتند: اگر شما دروغ گفته باشید و دزد در میان شما باشد، کیفر او چیست؟"
      },
      {
        "index": 75,
        "text": "گفتند: کیفر سرقت این است که هر کس جام پادشاه در بار او پیدا شود، خودش کیفر آن است که به بردگی صاحب کالا درمی آید. ما بدین سان ستمکاران (سارقان) را کیفر می\u200cدهیم."
      },
      {
        "index": 76,
        "text": "پس از تعیین کیفر سرقت، [یوسف] بازرسی بارهای آنان را پیش از بازرسی بار برادرش آغاز کرد، آن گاه جام را از ظرف برادرش بنیامین درآورْد. این گونه برای یوسف تدبیر کردیم که برادرش را نزد خود نگه دارد، زیرا در آیین پادشاه، یوسف حق نداشت برادرش را، هر چند دزدی کرده باشد، بگیرد و نگه دارد، مگر این که مجرم بخواهد براساس آیین خودش کیفر داده شود، و خدا چنین خواست که برادران یوسف خود کیفر سارق را تعیین کنند. ما هر که را بخواهیم به درجاتی بالا می\u200cبریم، همان گونه که یوسف را به درجاتی بر برادرانش برتری دادیم، و برتر از هر صاحب دانشی دانشمندی هست."
      },
      {
        "index": 77,
        "text": "برادران یوسف گفتند: اگر او دزدی می\u200cکند دور از انتظار نیست، زیرا او برادری داشت که پیش\u200cتر دزدی کرده بود. یوسف این اتّهام را در دل خود نهان داشت و آن را برایشان آشکار نکرد، فقط گفت: شما جایگاهی بدتر دارید و خداوند به آنچه وصف می\u200cکنید داناتر است."
      },
      {
        "index": 78,
        "text": "گفتند: ای عزیز، او پدری پیر و کهنسال دارد، یکی از ما را به جای او بگیر و او را آزاد کن، که ما تو را از نیکوکاران می\u200cبینیم."
      },
      {
        "index": 79,
        "text": "یوسف گفت: پناه به خدا از این که جز آن کسی را که کالای خود را نزد او یافته\u200cایم بگیریم، زیرا در آن صورت قطعاً ستمکار خواهیم بود."
      },
      {
        "index": 80,
        "text": "پس هنگامی که از او در مورد بنیامین ناامید شدند، به کناری رفتند و محرمانه درباره تصمیمات خود به گفتوگو پرداختند. بزرگشان گفت: آیا ندانسته\u200cاید و فراموش کرده\u200cاید که پدرتان از شما پیمانی الهی گرفت که فرزندش را به او بازگردانید؟ و پیش\u200cتر هم درباره یوسف کوتاهی کردید و گفتید از او مراقبت می\u200cکنیم، ولی او را در چاه انداختید. من هرگز از این سرزمین دور نمی\u200cشوم مگر این که پدرم از آن پیمانی که بستیم صرف نظر کند و به من اجازه بازگشت دهد، یا خدا در حقّ من حکم کند و راه نجاتی برایم قرار دهد که او بهترین حکم کنندگان است."
      },
      {
        "index": 81,
        "text": "نزد پدرتان بازگردید و به او بگویید: ای پدر، پسرت بنیامین دزدی کرد، و ما درباره کیفر سرقت جز آنچه می\u200cدانستیم گواهی ندادیم و از غیب هم آگاه نبودیم و نمی\u200cدانستیم که او سرقت کرده است، وگرنه کیفر سرقت را به آنان نمی\u200cگفتیم و به آن رضایت نمی\u200cدادیم."
      },
      {
        "index": 82,
        "text": "و برای این که در سخن شما تردید نکند به او بگویید: از آن سرزمینی که ما در آن بودیم و از کاروانی که با آن بدین جا روی آوردیم و شاهد ماجرا بودند بپرس، و قطعاً ما راست می\u200cگوییم."
      },
      {
        "index": 83,
        "text": "یعقوب پس از شنیدن این سخنان گفت: نه، چنین نیست، بلکه نفس شما کاری را برای شما آراسته و شما را به آن وسوسه کرده است. من صبر می\u200cکنم که در دشواری\u200cها شکیبایی نیکوست، امید است خدا هر سه نفرشان را به من بازگرداند. قطعاً او به بندگانش داناست و کارهایش براساس حکمت است."
      },
      {
        "index": 84,
        "text": "سپس از آنان روی برتافت و گفت: افسوس بر یوسف! و هر دو چشمش از اندوه سفید گشت، چرا که خشمش را در خود نگاه می\u200cداشت و اندوهش را فرو می\u200cخورد."
      },
      {
        "index": 85,
        "text": "فرزندانش به او گفتند: به خدا سوگند تو پیوسته یوسف را به خاطر می\u200cآوری و بر او اندوه می\u200cخوری تا سرانجام در آستانه تباهی قرار گیری یا هلاک شوی."
      },
      {
        "index": 86,
        "text": "یعقوب گفت: من درد و اندوه خود را با شما نمی\u200cگویم و آن را فقط با خدا در میان می\u200cگذارم و از او چاره می\u200cجویم، و از صفات خدا چیزهایی می\u200cدانم که شما نمی\u200cدانید و به همین سبب به رحمت او دل بسته\u200cام."
      },
      {
        "index": 87,
        "text": "سپس گفت: ای پسران من، بروید و از یوسف و برادرش جست و جو کنید و از رحمت خدا و آسایشی که پس از سختی\u200cها عطا می\u200cکند ناامید نشوید، زیرا حقیقت این است که جز کسانی که باور ندارند خدا بر زدودن رنج\u200cها تواناست، کسی از رحمت خدا مأیوس نمی\u200cشود."
      },
      {
        "index": 88,
        "text": "پسران یعقوب رهسپار مصر شدند. هنگامی که بر یوسف درآمدند، گفتند: ای عزیز، به ما و خانواده ما آسیب رسیده و در تنگنا قرار گرفته\u200cایم. این سرمایه\u200cای که برای خرید آورده\u200cایم ناچیز و کمتر از بهای آذوقه\u200cای است که بدان نیازمندیم، تو پیمانه را به طور کامل به ما عطا کن و برادرمان را به ما ببخش که خداوند بخشندگان را پاداش می\u200cدهد."
      },
      {
        "index": 89,
        "text": "یوسف گفت: آیا دانستید آن گاه که نادان بودید با یوسف و برادرش چه کردید؟"
      },
      {
        "index": 90,
        "text": "گفتند: بی تردید، تو خود، یوسفی. چنین نیست؟ گفت: چرا، من یوسفم و این برادر من است. قطعاً خداوند نعمتی بزرگ به ما ارزانی داشت. زیرا حقیقت این است که هر کس تقوا پیشه کند و شکیبایی ورزد نیکوکار است و خدا پاداش نیکوکاران را تباه نمی\u200cکند."
      },
      {
        "index": 91,
        "text": "برادران یوسف گفتند: به خدا سوگند که خدا تو را برگزیده و بر ما برتری داده است و قطعاً ما در اشتباه بوده\u200cایم."
      },
      {
        "index": 92,
        "text": "یوسف گفت: امروز بر شما هیچ سرزنشی نیست. خدا شما را می\u200cآمرزد و مهربانترین مهربانان است."
      },
      {
        "index": 93,
        "text": "سپس به برادرانش فرمود: این پیراهن مرا ببرید و آن را بر چهره پدرم بیفکنید، او بدین سبب بینا می\u200cشود، و همه کسان خود را نزد من آورید."
      },
      {
        "index": 94,
        "text": "و هنگامی که کاروان به راه افتاد و از مصر فاصله گرفت، پدرشان به تنی چند از پسرانش که نزد او بودند گفت: اگر مرا کم خرد نشمارید، بی شک من بوی یوسف را می\u200cشنوم."
      },
      {
        "index": 95,
        "text": "گفتند: به خدا سوگند تو در همان اشتباه گذشته خود هستی که یوسف را این گونه دوست می\u200cداری."
      },
      {
        "index": 96,
        "text": "و هنگامی که مژده رسان آمد، پیراهن را بر چهره یعقوب افکند و او بینا شد. او به فرزندانش گفت: مگر به شما نگفتم که من از صفات خدا چیزهایی می\u200cدانم که شما نمی\u200cدانید؟"
      },
      {
        "index": 97,
        "text": "گفتند: ای پدر، از خدا برای ما آمرزش گناهانمان را بخواه که ما در اشتباه بوده\u200cایم."
      },
      {
        "index": 98,
        "text": "یعقوب گفت: به زودی از پروردگارم برای شما آمرزش می\u200cطلبم. قطعاً اوست که بسیار آمرزنده و مهربان است."
      },
      {
        "index": 99,
        "text": "یعقوب با کسان خود رهسپار مصر شد و یوسف در بیرون شهر به استقبال آنان رفت. هنگامی که بر یوسف وارد شدند، یوسف پدر و مادرش را در آغوش گرفت و گفت: همه وارد مصر شوید که به خواست خدا آن جا در امن و امان خواهید بود."
      },
      {
        "index": 100,
        "text": "و پدر و مادرش را بر تخت نشانید، و همه در برابر یوسف بر زمین افتادند و سجده کردند، و یوسف گفت: ای پدر، این است تعبیر آن خوابی که پیش\u200cتر دیدم، پروردگارم اکنون به آن تحقّق بخشیده است، به راستی خدا به من نیکی کرد آن گاه که مرا از زندان خارج ساخت و شما را از صحرا به این جا آورْد، پس از آن که شیطان میان من و برادرانم فتنه ایجاد کرد. به راستی پروردگارم آنچه بخواهد به لطف و کَرَمش انجام می\u200cدهد، چرا که او به بندگانش داناست و کارهایش از روی حکمت است."
      },
      {
        "index": 101,
        "text": "آن گاه با تمام وجود به خدا روی آورد و گفت: پروردگارا، تو از سلطنت بهره\u200cای به من دادی و از تعبیر خواب\u200cها و تحلیل رویدادها به من آموختی. ای پدیدآورنده آسمان\u200cها و زمین، تنها تویی که در دنیا و آخرت سرپرست منی، مرا تا پایان عمر تسلیم خود گردان و مرا به شایستگان ملحق کن."
      },
      {
        "index": 102,
        "text": "ای پیامبر، این سرگذشت از خبرهای غیب است که آن را به تو وحی می\u200cکنیم، و تو آن گاه که برادران یوسف همگی بر کار خود مصمم شدند و درباره یوسف بداندیشی می\u200cکردند نزد آنان نبودی که از اخبارشان آگاه شوی."
      },
      {
        "index": 103,
        "text": "و بیشتر مردم ایمان نمی\u200cآورند، هر چند تو خواستار ایمان آنان باشی و در این راه سخت بکوشی."
      },
      {
        "index": 104,
        "text": "این در حالی است که تو از آنان برای ابلاغ قرآن هیچ مزدی نمی\u200cطلبی تا به بهانه غرامت ایمان نیاورند. قرآن برای جهانیان یادآور آیات خدا و زداینده غفلت هاست، نه کالایی که به وسیله آن مقام و ثروت فراهم گردد."
      },
      {
        "index": 105,
        "text": "و چه بسیار نشانه\u200cهایی بر یکتایی خدا در آسمان\u200cها و زمین است که مردم بر آن می\u200cگذرند ولی از آنها روی می\u200cگردانند و آنها را درک نمی\u200cکنند."
      },
      {
        "index": 106,
        "text": "و بیشتر کسانی که به خدا ایمان دارند، در همان حال مشرکند و ایمانشان به شرک آلوده است."
      },
      {
        "index": 107,
        "text": "آیا کسانی که ایمان نمی\u200cآورند ایمنند از این که عذابی فراگیر از جانب خدا آنان را احاطه کند، یا قیامت ـ در حالی که بی خبرند ـ ناگهان بر آنان در رسد؟"
      },
      {
        "index": 108,
        "text": "ای پیامبر، بگو: این است راه من که از روی بصیرت، مردم را به خدای یکتا فرا می\u200cخوانم. این است راه من و کسانی که مرا پیروی کرده\u200cاند. آری، منزّه است خدا از این که شریک داشته باشد، و من از مشرکان نیستم."
      },
      {
        "index": 109,
        "text": "ای پیامبر، تو نخستین بشر نیستی که از میان مردم به سوی آنان مبعوث شده\u200cای، پیش از تو نیز به رسالت نفرستادیم مگر مردانی را که به آنان وحی می\u200cکردیم، مردانی از اهالی شهرهایی که به سویشان فرستاده شدند. آیا قوم تو در زمین سیر نکرده\u200cاند تا بنگرند فرجام کسانی که پیش از آنان می\u200cزیستند و پیامبران و آیات خدا را انکار کردند، چگونه بوده است؟ حقّا سرای آخرت برای کسانی که تقوا پیشه نموده\u200cاند بهتر است، آیا درنمی یابید؟"
      },
      {
        "index": 110,
        "text": "پیامبران مردم را به یکتاپرستی فرا خواندند و آنان را به عذاب الهی هشدار دادند، تا آن گاه که از ایمان مردم ناامید شدند و مردم پنداشتند که به پیامبران در مورد عذاب کافران دروغ گفته شده است یاری ما به آنان رسید، پس هر که را خواستیم نجات داده شد، و عذاب ما از مردم گنهکار بازگردانده نمی\u200cشود."
      },
      {
        "index": 111,
        "text": "به یقین در سرگذشت یوسف و برادرانش، برای خردمندان درس عبرتی است. این داستان داستانی بافته شده نیست، بلکه تصدیق کننده تورات است که پیش از قرآن بوده، و روشنگر همه امور دینی مردم است و رهنمود و رحمتی است برای مردمی که ایمان می\u200cآورند."
      }
    ],
    "index": 12
  },
  {
    "aya": [
      {
        "index": 1,
        "text": "الف، لام، میم، را. این پدیده\u200cهای جهان هستی همه نشانه\u200cهایی بر یکتایی خداوندند، و کتابی که از جانب پروردگارت به سوی تو نازل شده سراسر حق است، ولی بیشتر مردم به آن نشانه\u200cها و به این کتاب آسمانی ایمان نمی\u200cآورند."
      },
      {
        "index": 2,
        "text": "خداست آن که آسمان\u200cها را بدون ستونهایی که آنها را ببینید برافراشت، سپس بر عرش فرمانروایی تسلط یافت و خورشید و ماه را رام ساخت. هر کدام تا سر آمدی معیّن در حرکتند. او کار جهان را تدبیر می\u200cکند و موجودات را که نشانه\u200cهای یکتایی اویند از هم جدا می\u200cسازد تا بدانید که مجرمان و نیکوکاران را نیز از هم جدا خواهد کرد، باشد که به دیدار خدا و برپایی قیامت یقین کنید."
      },
      {
        "index": 3,
        "text": "و اوست آن که زمین را گسترانید تا درخورِ رویش گیاهان و پدید آمدن جانداران باشد، و در آن کوه\u200cهایی استوار برای ذخیره شدن آب\u200cها و جویبارهایی برای روان ساختن آب به کشتزارها قرار داد، و از هر میوه\u200cای که رویش آن در زمین امکان داشت، انواع گوناگونی در آن آفرید. پیوسته تاریکی شب را بر روز می\u200cپوشانَد تا زمینه آرامش مردم فراهم شود. به راستی در اینها برای مردمی که می\u200cاندیشند نشانه\u200cهایی بر یکتایی خداست."
      },
      {
        "index": 4,
        "text": "و در زمین قطعاتی است با خاکی همسان که مجاور یکدیگرند، و در آن باغ\u200cهایی از انگور و کشتزار و درختان خرماست که برخی بر یک ریشه روییده\u200cاند و برخی جدا جدا بر ریشه\u200cهایی مختلف قرار دارند و همه با یک آب سیراب می\u200cشوند ولی مختلفند و ما بعضی از آنها را از جهت میوه بر بعضی دیگر برتری می\u200cدهیم. به یقین، در اینها برای مردمی که خرد ورزند نشانه\u200cهایی بر یکتایی خداست."
      },
      {
        "index": 5,
        "text": "و اگر تعجب می\u200cکنی، از سخن منکران رستاخیز تعجّب کن که می\u200cگویند: آیا وقتی خاک شدیم، واقعاً در آفرینشی جدید قرار می\u200cگیریم؟ اینان کسانی اند که به پروردگارشان کافر شده\u200cاند. اینانند که بر گردن هایشان زنجیرهاست، و اینان همدم آتشند و در آن جاودانه خواهند بود."
      },
      {
        "index": 6,
        "text": "کافران پیش از درخواست رحمت و سلامت، از تو می\u200cخواهند که هر چه زودتر عذاب الهی را بر آنان فرود آوری، در حالی که پیش از آنان عقوبت\u200cهایی عبرت انگیز بر منکران رسالت پیامبران رفته است و آنان از آن آگاهند. به یقین، پروردگار تو برای مردم ـ با وجود ستمکاری شان ـ صاحب مغفرت است و البته پروردگار تو سخت کیفر نیز هست."
      },
      {
        "index": 7,
        "text": "کافران قرآن را نشانه رسالت تو نمی\u200cشمرند، لذا می\u200cگویند: چرا از جانب خدا معجزه\u200cای همچون معجزات موسی و عیسی بر او فرستاده نشده است؟ ای پیامبر، آوردن معجزه در اختیار تو نیست، تو فقط بیم دهنده و هدایت کننده\u200cای، و هر قومی هدایت کننده\u200cای دارد."
      },
      {
        "index": 8,
        "text": "خدا می\u200cداند که هر ماده\u200cای چه در رحم دارد، و نیز از خون\u200cهایی که رحم\u200cها در دوران بارداری جذب می\u200cکنند و به مصرف غذای جنین می\u200cرسانند و خون\u200cهایی که زیاد آورده به مصرف نمی\u200cرسانند و دفع می\u200cکنند آگاه است. چگونه آگاه نباشد، در صورتی که هر چیزی نزد او اندازه\u200cای معین دارد."
      },
      {
        "index": 9,
        "text": "دانای نهان و آشکار، و بزرگ و بلند مرتبه است."
      },
      {
        "index": 10,
        "text": "نزد او یکسان است آن کس از شما که سخنش را نهان دارد و کسی که آن را آشکار کند، و آن کس که در شب خود را پنهان سازد و کسی که در روز به طور آشکار راه پیماید."
      },
      {
        "index": 11,
        "text": "آدمی فرشتگانی در پی دارد که همواره از پیش روی و از پشت سرش او را احاطه کرده\u200cاند و به فرمان خدا او را از گزندهایی که برخاسته از فرمان خداست حفظ می\u200cکنند. این موهبت همچنان ادامه دارد، چرا که خداوند نعمتی را که به مردمی داده است به بلا و محنت تبدیل نمی\u200cکند تا این که آنان خود، خویشتن را دگرگون سازند و به کفر و ناسپاسی روی بیاورند. و هنگامی که خدا محنت و بلایی را برای مردمی بخواهد بازگشتی برای آن نیست و جز خدا هیچ سرپرستی در برابر آن محنت و بلا نخواهند داشت."
      },
      {
        "index": 12,
        "text": "اوست آن که برق را در آسمان به شما می\u200cنمایاند تا در گروهی بیم و در گروهی امید به وجود آورَد، و اوست که ابرهای گرانبار را پدید می\u200cآورد."
      },
      {
        "index": 13,
        "text": "رعد، همراه با ستایش خدا، و فرشتگان از هیبت او تسبیح او می\u200cگویند، و اوست که صاعقه\u200cها را فرو می\u200cفرستد آنها را به هر که بخواهد می\u200cرساند. با این حال، مشرکان درباره ربوبیّت خدا مجادله می\u200cکنند و آن را ویژه معبودان خود می\u200cدانند، و حال آن که خدا در مجادله با آنان و رسوا ساختنشان سخت تواناست."
      },
      {
        "index": 14,
        "text": "دعای راستین ویژه خداست، و کسانی که مشرکان آنها را به جای خدا می\u200cخوانند، هیچ پاسخی به آنان نمی\u200cدهند و اندکی از خواسته هایشان را هم تأمین نمی\u200cکنند، مگر مانند تشنه\u200cای که دو دستش را از دور به سوی آب می\u200cگشاید تا آب به دهانش برسد ولی آب به دهانش نمی\u200cرسد. آری، دعای کافران جز در بیراهه نیست و قطعاً کارگشا نخواهد بود."
      },
      {
        "index": 15,
        "text": "همه کسانی که در آسمان\u200cها و زمینند، خواه ناخواه در برابر خدا خاضعند و برای او سجده می\u200cکنند، و نیز سایه هایشان در هر بامداد و عصرگاه."
      },
      {
        "index": 16,
        "text": "به مشرکان بگو: پروردگار آسمان\u200cها و زمین و تدبیرکننده آنها کیست؟ بگو: خداست. بگو: با این حال، آیا غیر او را سرپرستانی برای خود برگرفته\u200cاید که مالک هیچ سود و زیانی برای خود نیستند تا چه رسد به شما؟ بگو: آیا کافران که از دیدن حقایق کورند با مؤمنان که چشم بصیرت دارند برابرند؟ آیا تاریکی\u200cهای کفر با نور ایمان یکسان است؟ آیا آنان برای خدا همتایانی پنداشته\u200cاند که مانند آفریده\u200cهای خدا را آفریده\u200cاند و این دو دسته آفریده بر آنان مشتبه شده است؟ بگو: خدا آفریننده هر چیزی است، زیرا او یگانه و بر همه موجودات چیره است."
      },
      {
        "index": 17,
        "text": "خداوند از آسمان آبی خالص فرو فرستاده است، و رودها هر کدام به اندازه گنجایش خود آب برگرفته و جاری شده\u200cاند، آن گاه سیل، کفی برآمده، بر روی خود برداشته است، و از آنچه مردم بر آن آتش می\u200cافروزند تا با ذوب کردن آنها زیور یا کالایی به دست آورند، کفی مانند کف سیلاب برمی آید. خداوند، حق و باطل را این گونه مَثَل می\u200cزند، حق مانند آب و فلز دارای ثبات، و باطل همچون کف سیلاب و کف فلزّ محو شدنی است. آری، کف به کناری می\u200cرود و نابود می\u200cشود، ولی آنچه به مردم سود می\u200cرساند در زمین باقی می\u200cماند. خداوند مَثَل\u200cها را این گونه تبیین می\u200cکند."
      },
      {
        "index": 18,
        "text": "برای کسانی که دعوت پروردگارشان را اجابت کرده\u200cاند نیکوترین فرجام خواهد بود، و کسانی که دعوت او را نپذیرفته\u200cاند، اگر همه آنچه در زمین است همراه با برابر آن مال ایشان باشد، آن را برای نجات خود فدیه خواهند داد. آنان حساب بدی خواهند داشت و جایگاهشان دوزخ است و آن بد بستری است."
      },
      {
        "index": 19,
        "text": "آیا کسی که بیناست و می\u200cداند آنچه از جانب پروردگارت بر تو نازل شده حق است، مانند کسی است که کور است و درنمی یابد؟ آنان برابر نیستند، زیرا حق بینان خردمندند و تنها خردمندان متذکّر می\u200cشوند."
      },
      {
        "index": 20,
        "text": "همانان که به عهدشان با خدا وفا می\u200cکنند (به توحید و لوازم آن پای بندند) و آن پیمان را نمی\u200cشکنند."
      },
      {
        "index": 21,
        "text": "و کسانی که آنچه را خدا به پیوستنش فرمان داده است می\u200cپیوندند و از کیفر پروردگارشان می\u200cترسند و از سختیِ حساب اعمالشان بیم دارند."
      },
      {
        "index": 22,
        "text": "و آنان که برای طلب خشنودی پروردگارشان، بر دشواری\u200cها، فرمانبرداری از خدا و پرهیز از گناهان صبر کرده و نماز را برپا داشته و از آنچه روزیشان کرده\u200cایم، در نهان و آشکار انفاق کرده\u200cاند، و بدی را با نیکی می\u200cزدایند. اینانند که فرجام نیکوی این سرا را خواهند داشت."
      },
      {
        "index": 23,
        "text": "همان بوستان\u200cهای دایمی بهشت که خردمندان همراه با پدران و همسران و فرزندانشان که شایسته آن هستند وارد آن می\u200cشوند و فرشتگان از هر دری بر آنان درمی آیند."
      },
      {
        "index": 24,
        "text": "و به آنان می\u200cگویند: سلام بر شما به پاداش این که صبر کردید. فرجام این سرای برای کسانی که بر کردار شایسته پایدار بوده\u200cاند فرجامی نیکوست."
      },
      {
        "index": 25,
        "text": "و کسانی که عهدشان را با خدا پس از بستن آن می\u200cشکنند و آنچه را خدا به پیوستن آن فرمان داده است می\u200cگسلند، و با انجام کارهای ناشایسته در زمین فساد می\u200cکنند، برای آنان دوری از رحمت خدا خواهد بود و ناگواری این سرا را خواهند داشت."
      },
      {
        "index": 26,
        "text": "خداست که روزی را برای هر که بخواهد وسعت می\u200cبخشد و بر هر که بخواهد تنگ می\u200cگیرد، به همین سبب بهشت را برای مؤمنان، و ناگواری و دوری از رحمت خود را برای کافران و تبهکاران قرار می\u200cدهد. آنان به زندگی دنیا شادمان شدند و به آن اکتفا کردند، در حالی که زندگی دنیا در برابر آخرت جز بهره\u200cای اندک نیست که سرانجام از میان خواهد رفت."
      },
      {
        "index": 27,
        "text": "کفرپیشگان، قرآن را معجزه رسالت پیامبر نمی\u200cشمرند و می\u200cگویند: چرا از جانب پروردگارش معجزه\u200cای بر او نازل نشده است تا ما بدین وسیله هدایت شویم؟ بگو: هدایت انسان\u200cها به اراده خداست نه دیدن معجزه. خدا هر که را بخواهد گمراه می\u200cکند و برای کسانی چنین می\u200cخواهد که به او باز نیایند، و هر که به سوی او بازگردد، او را به سوی خود هدایت می\u200cکند."
      },
      {
        "index": 28,
        "text": "بازآمدگان به سوی خدا کسانی اند که به او ایمان آورده\u200cاند و دل هایشان به یاد خدا آرام می\u200cگیرد. بدانید که تنها با یاد خدا دل\u200cها آرامش می\u200cیابد."
      },
      {
        "index": 29,
        "text": "کسانی که ایمان آورده و کارهای شایسته کرده\u200cاند، چون دلشان به یاد خدا آرامش یافته است، خوش\u200cترین زندگی را خواهند داشت و برای آنان فرجامی نیکو خواهد بود."
      },
      {
        "index": 30,
        "text": "همان گونه که سنّت ما تاکنون بر این جاری بوده است که مردم را به توحید فراخوانیم، تو را نیز در میان امّتی که پیش از آن امّت\u200cهایی گذشته\u200cاند به رسالت فرستادیم تا آنچه را به تو وحی کرده\u200cایم بر آنان بخوانی، ولی آنان خدای رحمان را انکار می\u200cکنند. بگو: او پروردگار من است. معبودی شایسته پرستش جز او نیست. فقط بر او توکّل کرده\u200cام و برای نیازهای خود به او رجوع می\u200cکنم."
      },
      {
        "index": 31,
        "text": "و اگر قرآنی بود که کوه\u200cها به وسیله آن از جای برکنده و روانه می\u200cشد، یا زمین به آن شکافته و قطعه قطعه می\u200cگشت، یا مردگان به وسیله آن زنده می\u200cشدند و درباره رستاخیز با آنان سخن گفته می\u200cشد. باز هم کافران هدایت نمی\u200cشدند، مگر این که خدا می\u200cخواست. آری، تنها معجزه سبب هدایت مردم نیست، بلکه کارها همه در اختیار خداست. با این وصف آیا مؤمنان ندانسته\u200cاند که خدا نمی\u200cخواهد این کفرپیشگان هدایت شوند و اگر خدا بخواهد همه مردم را هدایت می\u200cکند؟ و آیا مؤمنان از هدایت یافتن این کافران ناامید نشده\u200cاند که می\u200cخواهند معجزه\u200cای جز قرآن برای آنان آورده شود تا ایمان بیاورند؟ و کسانی که رسالت تو را انکار کرده\u200cاند، پیوسته به سبب کفرشان به خدای رحمان، حادثه\u200cای کوبنده به آنان می\u200cرسد، یا آن حادثه نزدیک خانه هایشان فرود می\u200cآید و آثار آن دامنگیرشان می\u200cشود. این امر همچنان ادامه دارد تا این که وعده خدا فرا رسد و نابودشان کند. به یقین، خداوند وعده خود را خلاف نمی\u200cکند."
      },
      {
        "index": 32,
        "text": "سرنوشت پیشینیان گواه این وعده است، چرا که پیش از تو نیز پیامبرانی مورد استهزا قرار گرفتند و من به کسانی که کافر شده بودند مهلت دادم، سپس آنان را به عذاب گرفتم، پس کیفر من چگونه بود؟ آیا کافران توانستند از آن بگریزند؟"
      },
      {
        "index": 33,
        "text": "پس آیا خدا که بر هر شخصی چیره است و همه امور را او تدبیر می\u200cکند شریک دارد؟ ولی کافران برای خدا شریکانی پنداشته\u200cاند. بگو: آنها را وصف کنید تا برای شما روشن شود که درخورِ پرستش نیستند. آیا خدا را به شریک\u200cهایی خبر می\u200cدهید که او از وجودشان در زمین آگاه نیست، یا سخن شما سطحی و بی محتواست؟ کافران هیچ دلیلی بر شرک خود ندارند، بلکه برای آنان نیرنگشان آراسته شده و از راه درست بازداشته شده\u200cاند. و هر که را خدا به بیراهه کشد، هدایت کننده\u200cای برای او نخواهد بود."
      },
      {
        "index": 34,
        "text": "برای آنان در زندگی دنیا عذابی است، و قطعاً عذاب آخرت دشوارتر است، و به جای خدا نگهدارنده\u200cای از عذاب نخواهند داشت."
      },
      {
        "index": 35,
        "text": "وصف آن بهشتی که به تقواپیشگان وعده داده شده این است که از زیر درختان آن نهرها جاری است. میوه آن همیشگی و سایه اش پایدار است. این فرجام کسانی است که تقواپیشه بوده\u200cاند و فرجام کفرپیشگان آتش است."
      },
      {
        "index": 36,
        "text": "ای پیامبر، کسانی که به آنان کتاب آسمانی داده\u200cایم، از آنچه به سوی تو فرو فرستاده شده است شادمان می\u200cشوند، و برخی از احزابشان کسانی هستند که بخشی از آنچه را بر تو نازل کرده\u200cایم، چون با باورهایشان ناسازگار است، انکار می\u200cکنند. بگو: جز این نیست که من فرمان یافته\u200cام خدا را بپرستم و چیزی را شریک او قرار ندهم. من مردم را فقط به سوی او می\u200cخوانم و در کارهایم فقط به او رجوع می\u200cکنم."
      },
      {
        "index": 37,
        "text": "و همان گونه که بر موسی و عیسی کتاب آسمانی نازل کردیم، بر تو نیز این قرآن را که دربردارنده حکم و به زبان عربی است فرو فرستادیم. و اگر پس از دانشی که به تو رسیده است، از خواسته\u200cهای اهل کتاب پیروی کنی و به بخشی از احکام منسوخ یا تحریف شده آنان تمایل نشان دهی، یا در پاسخ به پیشنهادشان معجزه\u200cای جز قرآن بخواهی، قطعاً خدا تو را مؤاخذه خواهد کرد، آن گاه نه به جای او یاوری خواهی داشت و نه کسی که تو را از کیفر او حفظ کند."
      },
      {
        "index": 38,
        "text": "به یقین، ما پیش از تو نیز پیامبرانی را به رسالت فرستادیم و برای آنان همسران و فرزندانی قرار دادیم، و هیچ پیامبری را توانِ این نبوده است که جز به اذن خدا معجزه\u200cای بیاورد، و خدا نیز جز بر طبق حکمت و مصلحت فرمانِ تحقق معجزه\u200cای را نمی\u200cدهد، زیرا برای هر زمانی چیزی مقرر شده است که در آن زمان جز همان چیز تحقق نمی\u200cیابد."
      },
      {
        "index": 39,
        "text": "خداست که در هر زمانی آنچه را بخواهد می\u200cزداید و آنچه را بخواهد استوار می\u200cدارد. البتّه زدودن و استوار داشتن امور از سوی خدا بی برنامه نیست، بلکه اساس آن (امّ الکتاب) است و (امّ الکتاب) فقط نزد اوست."
      },
      {
        "index": 40,
        "text": "پس اگر بخشی از کیفرهایی را که به آنان وعده می\u200cدهیم به تو بنمایانیم، یا پیش از آن جان تو را بستانیم، تو در انتظار تحقّق آن وعده\u200cها مباش، چرا که وظیفه تو فقط ابلاغ پیام است و حسابرسی آنان فقط برعهده ماست."
      },
      {
        "index": 41,
        "text": "آیا ندیده\u200cاند که ما به سراغ زمین می\u200cآییم و از اطرافش آن را می\u200cکاهیم (آدمیان را جان می\u200cستانیم و به هلاکت می\u200cافکنیم)؟ و خداست که حکم می\u200cکند و هیچ کس نمی\u200cتواند حکم او را دنبال کند و مانع آن شود، و او کارها را به سرعت همان گاه که انجام می\u200cشود حسابرسی می\u200cکند."
      },
      {
        "index": 42,
        "text": "قطعاً کسانی هم که پیش از آنان بودند مکر ورزیدند، ولی مکرشان ما را از هلاک ساختن آنان بازنداشت، زیرا تدبیرها همه از آنِ خداست. اوست که می\u200cداند هر کسی چه فراهم می\u200cآورَد. و به زودی کافران خواهند دانست که فرجام نیکوی این سرای از آنِ کیست؟"
      },
      {
        "index": 43,
        "text": "ای پیامبر، کسانی که قرآن را انکار کرده و کافر شده اند می\u200cگویند: تو فرستاده خدا نیستی. بگو: برای روشن شدن حقیقت کافی است که خدا میان من و شما گواه باشد، و او به رسالت من گواهی داده است، و نیز کافی است آن کسی که دانش این کتاب (قرآن) نزد اوست به رسالت من گواهی دهد."
      }
    ],
    "index": 13
  },
  {
    "aya": [
      {
        "index": 1,
        "text": "الف. لام. را. این قرآن کتابی است که ما آن را به سوی تو فرستادیم تا مردم را به اذن پروردگارشان از تاریکی\u200cهای گمراهی بیرون آوری و به نور هدایت، به راه آن مقتدر شکست ناپذیر ستوده روانه کنی."
      },
      {
        "index": 2,
        "text": "خدایی که آنچه در آسمان\u200cها و آنچه در زمین است از آنِ اوست، و وای بر کافران از عذابی سخت که دامنگیرشان خواهد شد."
      },
      {
        "index": 3,
        "text": "همانان که زندگی دنیا را با شیفتگی برمی گزینند و آن را بر آخرت ترجیح می\u200cدهند و از راه خدا (آیینی که برای مردم مقرّر کرده است) باز می\u200cمانند و کج آن راه را می\u200cطلبند. اینان در بیراهه\u200cای هستند که با حق فاصله\u200cای دور و دراز دارد."
      },
      {
        "index": 4,
        "text": "و ما هیچ پیامبری را جز به زبان قومش به رسالت نفرستادیم، تا پیام الهی را برای آنان به روشنی بیان کند. پس از آن، خداوند هر که را بخواهد به بیراهه می\u200cافکند و هر کس را بخواهد هدایت می\u200cکند و اوست مقتدری شکست ناپذیر که کارهایش همه از روی حکمت است."
      },
      {
        "index": 5,
        "text": "ای پیامبر، ما تو را به رسالت فرستاده\u200cایم، چنان که یقیناً موسی را با نشانه\u200cهای خود (معجزاتی که به او دادیم) به رسالت فرستادیم و به او گفتیم: قوم خود را از تاریکی\u200cهای گمراهی برون آور و به سوی نورِ هدایت روانه ساز و روزهای الهی را که حاکمیّت خدا بر همه اسباب و عوامل آشکار شد به آنان یادآوری کن. قطعاً در هر یک از آنها، برای هر کسی که در بلاها بسیار شکیبا و در برابر نعمت\u200cهای الهی بسیار سپاسگزار باشد، نشانه\u200cهایی بر یکتایی خداست."
      },
      {
        "index": 6,
        "text": "و یاد کن زمانی را که موسی به قومش گفت: آن نعمتی که خدا به شما ارزانی داشت به خاطر آورید، آن گاه که شما را از فرعونیان رهایی بخشید. آنان پیوسته عذاب ناگوار به شما می\u200cچشاندند، و برای نابود کردن نسل شما پسرانتان را سر می\u200cبریدند و زنانتان را برای کنیزی و خدمت زنده می\u200cگذاشتند، و در این امر برای شما از جانب پروردگارتان آزمونی بزرگ بود."
      },
      {
        "index": 7,
        "text": "و یاد کن زمانی را که پروردگارتان اعلام کرد که اگر سپاسگزاری کنید، قطعاً بر نعمت\u200cهای شما می\u200cافزایم، و اگر ناسپاسی کنید و به کفر و گناه روی آورید، بی تردید عذاب من سخت است."
      },
      {
        "index": 8,
        "text": "و موسی به قومش گفت: اگر شما و کسانی که در زمینند یکسره ناسپاسی کنید و کافر شوید، به خدا زیانی نمی\u200cرسد، زیرا خداوند بی نیاز و ستوده است."
      },
      {
        "index": 9,
        "text": "آیا داستان هلاکت کسانی که پیش از شما بودند: قوم نوح و عاد و ثمود و کسانی که بعد از آنان بودند به شما نرسیده است؟ هیچ کس جز خدا از حقیقت حالشان و تاریخ حیاتشان آگاه نیست. پیامبرانشان با دلایلی روشنگر به سویشان آمدند، ولی آنان دست پیامبران را به دهانشان برگرداندند (آنان را به سکوت واداشتند) و گفتند: ما به آیینی که شما برای آن فرستاده شده\u200cاید کافریم و در درستیِ آنچه ما را بدان فرا می\u200cخوانید تردید داریم و دعوت شما به یکتاپرستی مایه بدگمانی ما شده است."
      },
      {
        "index": 10,
        "text": "پیامبرانشان گفتند: آیا در یکتایی خدا که پدیدآورنده آسمان\u200cها و زمین و سامان دهنده آنهاست تردیدی هست؟ او شما را دعوت می\u200cکند تا پاره\u200cای از گناهان شما را بر شما ببخشاید و تا سرآمدی معیّن به شما مهلت دهد، زیرا اگر بخشوده نشوید، پیش از مهلت مقرّر، به سزای گناهانتان به هلاکت خواهید رسید. گفتند: شما جز بشری مانند ما نیستید، اگر از جانب خدا پیامی به شما می\u200cرسید به ما نیز رسیده بود. شما می\u200cخواهید با این ادّعا ما را از آنچه پدرانمان می\u200cپرستیدند بازدارید. اگر از جانب خدا فرستاده شده\u200cاید برای ما معجزه\u200cای آشکار بیاورید."
      },
      {
        "index": 11,
        "text": "پیامبرانشان در پاسخ آنان گفتند: آری، ما جز بشری مانند شما نیستیم، ولی آدمیان در بهره مندی از نعمت\u200cهای خدا یکسان نیستند، بلکه خدا به هر یک از بندگانش که بخواهد، با اعطای مقام نبوّت، نعمتی سنگین به او ارزانی می\u200cدارد. امّا این که از ما درخواست معجزه می\u200cکنید بدانید که ما نمی\u200cتوانیم بی اذن خدا معجزه\u200cای برای شما بیاوریم. پس کسانی که به خدا ایمان دارند باید تنها بر او توکّل کنند."
      },
      {
        "index": 12,
        "text": "و ما چه عذری داریم که بر خدا توکّل نکنیم و حال آن که او راه\u200cهایی را که برای ما شایسته است به ما نشان داده است؟ به همین جهت بر آزارهایی که برای ابلاغ توحید به ما رسانده\u200cاید صبر می\u200cکنیم. پس اهل توکّل باید فقط بر خدا توکّل کنند."
      },
      {
        "index": 13,
        "text": "و کسانی که کافر شدند، به پیامبرانشان گفتند: بی تردید، شما و پیروانتان را از سرزمین خود بیرون می\u200cکنیم مگر این که به آیین ما درآیید. پس پروردگارشان به آنان وحی کرد که حتماً ستمکاران را نابود خواهیم کرد."
      },
      {
        "index": 14,
        "text": "و شما را پس از آنان در همان سرزمین سکونت خواهیم داد. این وعده برای کسی است که از مقام من بیم داشته و از تهدید من ترسیده است."
      },
      {
        "index": 15,
        "text": "و پیامبران چنان از ستم کافران به ستوه آمدند که از خدا طلب یاری کردند و خدا هم آنان را یاری کرد و هر زورگوی ستیزه گری از نجات خود نومید شد و به هلاکت رسید."
      },
      {
        "index": 16,
        "text": "دوزخ از پی اوست و به او خونابه خواهند نوشانید."
      },
      {
        "index": 17,
        "text": "آن را جرعه جرعه می\u200cنوشد و می\u200cرود که نتواند آن را فرو برد، و مرگ از هر سو به سراغش می\u200cآید ولی هرگز نخواهد مرد، و عذابی سخت به دنبال خواهد داشت."
      },
      {
        "index": 18,
        "text": "کسانی که به پروردگارشان کافر شده\u200cاند، اعمالشان در مَثَل به خاکستری می\u200cماند که در روزی طوفانی تندبادی بر آن بوزَد که بر اندکی هم از آنچه فراهم آورده\u200cاند دست نمی\u200cتوانند یافت. این است آن گمراهیی که از حق فاصله\u200cای دور و دراز دارد."
      },
      {
        "index": 19,
        "text": "آیا ندانسته\u200cای که خداوند آسمان\u200cها و زمین را به حق آفریده است (برای آن هدفی مقرر داشته است)؟ اگر بخواهد شما را از میان می\u200cبَرد و آفریدگانی جدید پدید می\u200cآورَد."
      },
      {
        "index": 20,
        "text": "و این کار بر خدا دشوار نیست."
      },
      {
        "index": 21,
        "text": "در قیامت پرده\u200cها از روی چشم\u200cها برداشته می\u200cشود و همه مردم درمی یابند که برای خدا آشکارند، آن گاه ناتوانانی که پیرو مستکبران کفرپیشه بودند، به آن گردنفرازان می\u200cگویند: ما در دنیا پیرو بی چون و چرای شما بودیم، آیا امروز چیزی از عذاب خدا را از ما باز می\u200cدارید؟ مستکبران در پاسخ می\u200cگویند: اگر خدا ما را به رهایی از این عذاب ره نموده بود، ما نیز شما را به رهایی از آن راهنمایی می\u200cکردیم، ولی بدانید چه بی تابی کنیم و چه شکیبایی ورزیم برای ما یکسان است، ما را هیچ گریزگاهی نیست."
      },
      {
        "index": 22,
        "text": "و چون کار به انجام رسد، شیطان (ابلیس) به کافران و گنهکاران می\u200cگوید: خدا به شما وعده داد، وعده\u200cای راست و درست، و به آن وفا کرد، و من هم به شما وعده دادم ولی با شما خلاف کردم، و من بر شما هیچ تسلّطی نداشتم، نه بر خودتان چیره بودم و نه بر خِردهایتان، فقط شما را به کفر و نافرمانی خدا فراخواندم و شما دعوتم را پذیرفتید، پس مرا سرزنش نکنید و خود را سرزنش کنید که به اختیار خود از من پیروی کردید، نه من فریادرس شما هستم و نه شما فریادرس من. من منکر آن بودم که مرا پیش از این، در حیات دنیا شریک خدا گیرید، به یقین ستمکاران عذابی دردناک دارند."
      },
      {
        "index": 23,
        "text": "و کسانی که ایمان آورده و کارهای شایسته کرده\u200cاند به بوستان\u200cهایی آکنده از درختان که از زیر آنها نهرها روان است درآورده می\u200cشوند، در حالی که به اذن پروردگارشان در آن جا جاودانه خواهند بود، و درودشان در آن جا سلام است."
      },
      {
        "index": 24,
        "text": "آیا ندانسته\u200cای که خداوند گواهی به توحید را چگونه مَثَل زده است؟ او سخن پاک (گواهی به توحید) را به درختی پاک که ریشه اش در زمین استوار و شاخه هایش در آسمان است تشبیه کرده است."
      },
      {
        "index": 25,
        "text": "درختی که در هر زمان میوه اش را به اذن پروردگارش می\u200cدهد. و خداوند برای مردم مَثَل\u200cها می\u200cزند، باشد که دریابند که نیکبختی آنان در گرو توحید و خداپرستی است."
      },
      {
        "index": 26,
        "text": "و سخن پلید (شرک) در مَثَل همچون درختی بی ریشه و پلید است که از روی زمین برکنده شده و ثبات ندارد و جز شر و بدی ثمری به بار نمی\u200cآورَد."
      },
      {
        "index": 27,
        "text": "خداوند کسانی را که ایمان آورده\u200cاند، در زندگی دنیا و در آخرت با سخنی استوار که آن را پذیرفته\u200cاند بر ایمانشان پایدار می\u200cدارد و ستمکاران (کفرپیشگان) را در گمراهی می\u200cافکند و آنان را از دستیابی به حیات پاک دنیا و آخرت محروم می\u200cکند. و خدا هر کاری که بخواهد انجام می\u200cدهد."
      },
      {
        "index": 28,
        "text": "آیا به سران کفر ننگریسته\u200cای که سپاس نعمت خدا را به ناسپاسی تبدیل کردند و قوم خود را در پی خویش به سرای هلاکت درآوردند؟"
      },
      {
        "index": 29,
        "text": "به دوزخ که به آن در می\u200cآیند و به آتشش می\u200cسوزند و آن بد قرارگاهی است."
      },
      {
        "index": 30,
        "text": "آنان برای خدا همتایانی قرار دادند تا مردم را از راه او گمراه سازند و بدین وسیله از آنان بهره برند. ای پیامبر، به آنان بگو: از دنیا بهره برید ولی بدانید که بازگشت شما به سوی آتش است."
      },
      {
        "index": 31,
        "text": "ای پیامبر، به آن بندگان من که ایمان آورده\u200cاند بگو نماز را برپا دارند و بخشی از آنچه را که روزی آنان کرده\u200cایم، در نهان و آشکار انفاق کنند، پیش از آن که روزی فرا رسد که در آن نه داد و ستدی هست و نه رفاقتی، اگر بگویی، مؤمنان راستین همان کنند که تو فرمانشان می\u200cدهی."
      },
      {
        "index": 32,
        "text": "چگونه خدا همتایانی داشته باشد، در حالی که اوست که آسمان\u200cها و زمین را پدید آورده و از آسمان آبی فرو فرستاده و به وسیله آن از میوه\u200cها برای شما روزی برآورده و کشتی\u200cها را برای شما مسخّر ساخته تا به فرمان او در دریا روان شوند، و جویبارها را برای شما رام کرده است."
      },
      {
        "index": 33,
        "text": "و خورشید و ماه را که پیوسته در حرکتند، برای شما رام ساخته و شب و روز را برای شما مسخّر کرده است."
      },
      {
        "index": 34,
        "text": "و از هر آنچه درخواست کرده\u200cاید به شما داده است. و اگر نعمت\u200cهای خدا را شماره کنید، نمی\u200cتوانید آنها را به شمار آورید. بی تردید، انسان به خود بسیار ستم می\u200cکند و خویشتن را به هلاکت می\u200cافکند، چرا که در برابر نعمت\u200cهای خدا بسیار ناسپاس است."
      },
      {
        "index": 35,
        "text": "و یاد کن زمانی را که ابراهیم گفت: پروردگارا، این شهر (مکّه) را تحت مقرّراتی ویژه ایمن گردان و مرا و فرزندانم را از پرستش بت\u200cها دور دار."
      },
      {
        "index": 36,
        "text": "پروردگارا، آنها سبب گمراهی بسیاری از مردم شده\u200cاند. پس هر که از من پیروی کند و به آیینی که آورده\u200cام پای بند باشد، او از من است، و هر که مرا نافرمانی کند از من نیست، با این حال تو آمرزنده و مهربانی."
      },
      {
        "index": 37,
        "text": "پروردگارا، من برخی از فرزندانم (اسماعیل و نسل او) را در سرزمینی بی کشت و زرع، در کنار خانه حرمت یافته تو سکونت دادم، پروردگارا، تا نماز را برپا دارند، پس دل\u200cهای گروهی از مردم را به آنان گرایش ده و آنان را از میوه\u200cها و محصولات روزی عطا کن، باشد که سپاسگزاری کنند."
      },
      {
        "index": 38,
        "text": "پروردگارا، به یقین، تو آنچه را که نهان می\u200cداریم و آنچه آشکار می\u200cکنیم، می\u200cدانی، و هیچ چیز نه در زمین و نه در آسمان بر خدا پنهان نیست."
      },
      {
        "index": 39,
        "text": "ستایش خدای راست که دعای مرا اجابت کرد و با وجود سالخوردگی من، اسماعیل و اسحاق را به من عطا فرمود. قطعاً پروردگار من شنونده دعا و اجابت کننده آن است."
      },
      {
        "index": 40,
        "text": "پروردگارا، مرا برپادارنده نماز گردان و از نسل من نیز نمازگزارانی قرار ده. پروردگارا، و دعای مرا بپذیر."
      },
      {
        "index": 41,
        "text": "پروردگارا، مرا و پدر و مادرم و مؤمنان را روزی که حساب برپا می\u200cشود بیامرز."
      },
      {
        "index": 42,
        "text": "و تو ای انسان مپندار که خدا از آنچه ستمکارانِ غرق در ناز و نعمت انجام می\u200cدهند بی خبر است، جز این نیست که کیفر آنان را تا روزی که چشم\u200cها از ترس خیره می\u200cشود به تأخیر می\u200cافکند."
      },
      {
        "index": 43,
        "text": "در حالی که گردن هایشان را کشیده و سرهایشان را بالا آورده\u200cاند، و بر اثر ترس پلک هایشان بر هم نمی\u200cآید و دل هایشان از هر چاره و تدبیری تهی است."
      },
      {
        "index": 44,
        "text": "ای پیامبر، مردم را از روزی که عذاب به سراغشان می\u200cآید و هلاکشان می\u200cکند بیم ده. در آن روز کسانی که ستم کرده\u200cاند (شرک ورزیده و کافر شده اند) می\u200cگویند: پروردگارا، مرگ ما را تا زمانی نزدیک به تأخیر انداز. در این صورت دعوت تو را می\u200cپذیریم و از پیامبران پیروی می\u200cکنیم. به آنان بگو: آیا پیش\u200cتر سوگند یاد نمی\u200cکردید که امّتی نیرومندید و شما را فنا و انقراضی نیست؟"
      },
      {
        "index": 45,
        "text": "و آیا در دیار کسانی که بر خود ستم نمودند سکونت نکردید؟ و حال آن که برای شما آشکار شد که با آنان چگونه رفتار کردیم، و برای شما مَثَل\u200cها زدیم و از امّت\u200cهای هلاک شده نمونه\u200cهای بسیاری بیان کردیم."
      },
      {
        "index": 46,
        "text": "ما بر سر آنان عذابی فرود آوردیم و آنان هم نیرنگ خود را به کار بستند، ولی نیرنگشان در اختیار خدا بود و در نزد او آشکار. پس هرگز برای آنان چاره ساز نشد، هر چند مکرشان چنان بود که کوه\u200cها به وسیله آن از جای کنده می\u200cشد."
      },
      {
        "index": 47,
        "text": "پس هرگز مپندار که خداوند در وعده خود با پیامبرانش تخلّف می\u200cکند و به آنان یاری نمی\u200cرساند و دشمنانشان را کیفر نمی\u200cدهد، قطعاً خداوند شکست ناپذیر و انتقام گیرنده است."
      },
      {
        "index": 48,
        "text": "روزی انتقام خواهد گرفت که قیامت رخ دهد و زمین به غیر این زمین و آسمان\u200cها نیز به غیر این آسمان\u200cها مبدل شوند و پرده\u200cها همه کنار رود و همگان دریابند که در پیشگاه خداوند یگانه که بر همه موجودات چیره است، آشکارند."
      },
      {
        "index": 49,
        "text": "آن روز گنهکاران را می\u200cبینی که در زنجیرها به هم بسته شده\u200cاند."
      },
      {
        "index": 50,
        "text": "جامه هایشان از قَطِران (ماده\u200cای سیاه و بدبو) است و آتش چهره آنان را می\u200cپوشاند."
      },
      {
        "index": 51,
        "text": "[آری، قیامت روی می\u200cدهد] تا خداوند به هر کسی همان را که فراهم آورده است سزا دهد و در آن هیچ تأخیری نیست زیرا خدا به سرعت اعمال بندگانش را حسابرسی می\u200cکند."
      },
      {
        "index": 52,
        "text": "اینها همه ابلاغی است برای مردم تا حقایق روشن شود و مردم به وسیله آنها بیم داده شوند و بدانند که خدا معبودی یگانه است و صاحبان خرد نیز متذکر گردند."
      }
    ],
    "index": 14
  },
  {
    "aya": [
      {
        "index": 1,
        "text": "الف. لام. را. اینها که به سوی تو فرو فرستاده می\u200cشود آیات این کتاب آسمانی و آیات قرآنی است که حق و باطل را به روشنی از هم مشخص می\u200cکند."
      },
      {
        "index": 2,
        "text": "چه بسا کسانی که به قرآن کافر شده\u200cاند در جهان دیگر آرزو کنند که\u200cای کاش در برابر خدا تسلیم شده و به کتاب او ایمان آورده بودند."
      },
      {
        "index": 3,
        "text": "با آنان درباره حق به گفت و گو منشین که جز به دنیا نمی\u200cاندیشند، رهایشان کن تا بخورند و بهره برگیرند و آرزوهایشان آنان را به بیهودگی بکشاند، به زودی خواهند دانست."
      },
      {
        "index": 4,
        "text": "ما مردم هیچ شهری را نابود نکردیم مگر این که برای آنان کتابی بود که سرآمدشان در آن ثبت شده و ما به آن آگاه بودیم."
      },
      {
        "index": 5,
        "text": "هیچ امّتی بر سرآمد معیّن خود سبقت نمی\u200cگیرد که زودتر از آن منقرض شود و از آن هم به تأخیر نمی\u200cافتد که دیرتر از آن از میان برود."
      },
      {
        "index": 6,
        "text": "کافران به پیامبر گفتند: ای کسی که قرآن بر تو فرو فرستاده شده و آن را یادآور می\u200cخوانی، قطعاً تو دچار جنون شده\u200cای."
      },
      {
        "index": 7,
        "text": "اگر از راستگویانی چرا فرشتگان را نزد ما نمی\u200cآوری تا بر رسالت تو گواهی دهند؟"
      },
      {
        "index": 8,
        "text": "باید بدانند که ما فرشتگان را تنها هنگامی فرو می\u200cفرستیم که حقایق بتواند در آن به طور کامل آشکار شود، و این در دنیا برای مردم امکان پذیر نیست و اگر فرشتگان بر آنان فرود آیند مهلت نخواهند یافت و مرگشان فراخواهد رسید."
      },
      {
        "index": 9,
        "text": "بی تردید، ما خود، این قرآن را که یاد خداست فرو فرستاده\u200cایم و قطعاً ما خود، آن را از این که به فراموشی سپرده شود و نیز از هرگونه تحریف مصون می\u200cداریم."
      },
      {
        "index": 10,
        "text": "و قطعاً، پیش از تو نیز پیامبرانی را در میان گروه\u200cهای نخستین به رسالت فرستادیم."
      },
      {
        "index": 11,
        "text": "و هیچ پیامبری برایشان نیامد مگر این که او را به مسخره می\u200cگرفتند."
      },
      {
        "index": 12,
        "text": "همان گونه که ما پیام\u200cهای خود را برای امّت\u200cهای گذشته فرو فرستادیم و مورد تکذیب قرار گرفت، این قرآن را نیز به گونه\u200cای در دل\u200cهای این مجرمان راه می\u200cدهیم که سرانجام مورد انکار آنان قرار گیرد."
      },
      {
        "index": 13,
        "text": "آنان به قرآن ایمان نمی\u200cآورند، و راه و روش مردم نخستین نیز بر این رفته است."
      },
      {
        "index": 14,
        "text": "و اگر دری از آسمان بر آنان می\u200cگشودیم که پیوسته از آن بالا می\u200cرفتند و اسرار غیب را مشاهده می\u200cکردند،"
      },
      {
        "index": 15,
        "text": "باز هم می\u200cگفتند: جز این نیست که ما چشم بندی شده\u200cایم، بلکه ما مردمی هستیم که به وسیله محمّد جادو شده\u200cایم."
      },
      {
        "index": 16,
        "text": "و به راستی ما در آسمان منزل\u200cهایی برای خورشید و ماه قرار دادیم و آسمان را با آفرینش ستارگان، برای نظاره گران آراستیم."
      },
      {
        "index": 17,
        "text": "و آن را از نفوذ هر شیطانِ رانده شده­ای که برای دست­یابی به اسرار غیب به آن برآید، محفوظ داشتیم."
      },
      {
        "index": 18,
        "text": "مگر این که کسی از آنان بخواهد استراق سمع کند و رخدادهای آینده را از فرشتگان دریابد، که شهابی آشکار او را دنبال خواهد کرد."
      },
      {
        "index": 19,
        "text": "و زمین را به صورت دشت\u200cهایی قابل کِشت گستراندیم و کوه\u200cهایی استوار که لرزه\u200cهای زمین را بگیرند در آن افکندیم و از هر چیزی که دارای وزن است در آن رویاندیم."
      },
      {
        "index": 20,
        "text": "و برای شما و کسانی که شما روزی دهنده آنان نیستید، اسباب زندگی را در آن فراهم آوردیم."
      },
      {
        "index": 21,
        "text": "و هیچ چیز نیست مگر این که خزانه­های آن نزد ماست، و ما آن را جز به اندازه معیّن فرو نمی­فرستیم"
      },
      {
        "index": 22,
        "text": "و بادها را که بارورکننده گیاهانند فرستادیم، پس آبی از آسمان فرو فرستادیم و آن را برای نوشیدن در اختیار شما نهادیم و شما هرگز ذخیره کننده آن در خزانه\u200cهای زمین نیستید."
      },
      {
        "index": 23,
        "text": "و به یقین، ماییم که زندگی می\u200cبخشیم و می\u200cمیرانیم، و ماییم که پس از شما هر چه هست به ارث می\u200cبریم."
      },
      {
        "index": 24,
        "text": "و قطعاً از شما مردم کسانی را که پیش\u200cتر بودند شناخته\u200cایم و کسانی را که پس از این خواهند بود، نیز شناخته\u200cایم."
      },
      {
        "index": 25,
        "text": "و بی تردید پروردگار توست که آنان را در صحنه قیامت محشور می\u200cکند، قطعاً کارهای او همه از روی حکمت است و او به همه چیز داناست."
      },
      {
        "index": 26,
        "text": "و به راستی ما انسان را از گِلی خشک که از گِلی سیاه و بدبو و دگرگون­شده پدید­آمده­بود آفریدیم."
      },
      {
        "index": 27,
        "text": "و جن را پیش از آفرینش انسان، از آتشی پدید آمده از بادی سوزان خلق کردیم."
      },
      {
        "index": 28,
        "text": "و یاد کن زمانی را که پروردگار تو به فرشتگان گفت: من از گِلی خشکیده که آن از گِلی سیاه و بدبو و دگرگون شده است بشری خواهم آفرید."
      },
      {
        "index": 29,
        "text": "پس وقتی او را درست اندام ساختم و از روح خود در او دمیدم، به خاک بیفتید و او را سجده کنید."
      },
      {
        "index": 30,
        "text": "پس فرشتگان همگی سجده کردند،"
      },
      {
        "index": 31,
        "text": "مگر ابلیس که خودداری کرد از این که با سجده کنندگان باشد."
      },
      {
        "index": 32,
        "text": "پروردگارت گفت: ای ابلیس، تو را چه سودی است در این که با سجده کنندگان نیستی؟"
      },
      {
        "index": 33,
        "text": "گفت: من آن نبوده\u200cام که برای بشری که او را از گِل خشکی پدید آمده از گِلی سیاه و بدبو و دگرگون شده آفریده\u200cای سجده کنم."
      },
      {
        "index": 34,
        "text": "خدا گفت: پس، از این جایگاه که منزلت مقربان است بیرون شو که تو رانده شده\u200cای."
      },
      {
        "index": 35,
        "text": "و قطعاً تا روز جزا از رحمت من دور خواهی بود."
      },
      {
        "index": 36,
        "text": "ابلیس گفت: پروردگارا، پس مرا تا روزی که آدمیان برانگیخته می\u200cشوند مهلت ده."
      },
      {
        "index": 37,
        "text": "خدا گفت: تو از مهلت یافتگان خواهی بود،"
      },
      {
        "index": 38,
        "text": "البته نه تا روز رستاخیز، بلکه تا آن زمان معیّن که مردم به کفر و گناه می\u200cپردازند."
      },
      {
        "index": 39,
        "text": "ابلیس گفت: پروردگارا، بدان سبب که مرا به گمراهی افکندی، من هم اعمال و عقاید نادرست را در زمین برای مردم می\u200cآرایم و قطعاً همه آنان را به بیراهه می\u200cافکنم،"
      },
      {
        "index": 40,
        "text": "مگر آن بندگانت از میان آنان که برای تو خالص شده\u200cاند به گونه\u200cای که برای من و دیگران در آنها نصیبی نیست."
      },
      {
        "index": 41,
        "text": "خدا گفت: این که گروهی به وسیله تو گمراه شوند و گروهی از اغوای تو در امان بمانند، راهی استوار است که برپایی آن برعهده من است و جز به رخصت من تحقّق نخواهد یافت."
      },
      {
        "index": 42,
        "text": "بی تردید، تو را بر بندگان من هیچ تسلّطی نیست، مگر بر کسانی از آنان که از تو پیروی می\u200cکنند، همانان که گمراهند."
      },
      {
        "index": 43,
        "text": "و به یقین وعده گاه همه آنان دوزخ است."
      },
      {
        "index": 44,
        "text": "برای دوزخ هفت طبقه و هفت نوع عذاب است و هر طبقه\u200cای به گروهی از پیروان شیطان اختصاص دارد و به بخش\u200cهایی تقسیم شده است."
      },
      {
        "index": 45,
        "text": "امّا تقواپیشگان در باغ\u200cهایی از بهشت و در کنار چشمه سارانی خواهند بود."
      },
      {
        "index": 46,
        "text": "به آنان می\u200cگویند: با سلامت کامل به این جا درآیید در حالی که از هر گزندی در امان خواهید بود."
      },
      {
        "index": 47,
        "text": "و هر دشمنی و کینه\u200cای که در سینه هایشان است برمی کَنیم و برادرانه روبه روی هم بر تخت\u200cهایی می\u200cنشینند."
      },
      {
        "index": 48,
        "text": "در آن جا هیچ خستگی و رنجی به آنان نمی\u200cرسد و از آن جا بیرون رانده نمی\u200cشوند."
      },
      {
        "index": 49,
        "text": "ای پیامبر، به بندگانم خبر ده که منم بسیار آمرزنده و مهربان،"
      },
      {
        "index": 50,
        "text": "و خبر ده که عذاب من عذاب دردناک است."
      },
      {
        "index": 51,
        "text": "و از مهمانان ابراهیم به آنان خبر ده تا به نمونه\u200cای از رحمت و عذاب من آگاه شوند."
      },
      {
        "index": 52,
        "text": "آن گاه که مهمانان بر او وارد شدند و سلام کردند. ابراهیم که دید آنان از خوردن غذا خودداری می\u200cکنند، به آنان گفت: ما از شما بیمناکیم."
      },
      {
        "index": 53,
        "text": "گفتند: نترس، که ما فرستادگان پروردگار توییم و تو را به پسری دانا مژده می\u200cدهیم."
      },
      {
        "index": 54,
        "text": "ابراهیم گفت: آیا با وجود این که پیری به سراغ من آمده و ناتوان شده\u200cام به من مژده می\u200cدهید؟ راستی به چه چیز مژده می\u200cدهید؟"
      },
      {
        "index": 55,
        "text": "گفتند: ما به تو مژده\u200cای درست دادیم و این تحقق خواهد یافت، پس از نومیدان مباش."
      },
      {
        "index": 56,
        "text": "گفت: من از روی نومیدی در سخن شما تردید نکردم، آیا جز گمراهان چه کسی از رحمت پروردگارش نومید می\u200cشود؟"
      },
      {
        "index": 57,
        "text": "ابراهیم پرسید: پس کار مهم شما ـ ای فرستادگان ـ چیست؟"
      },
      {
        "index": 58,
        "text": "گفتند: ما به سوی مردمی تبهکار فرستاده شده\u200cایم تا آنان را به هلاکت افکنیم."
      },
      {
        "index": 59,
        "text": "ولی خاندان لوط را عذاب نمی\u200cکنیم و همه آنان را قطعاً نجات می\u200cدهیم،"
      },
      {
        "index": 60,
        "text": "مگر همسرش را که مقدر کرده\u200cایم از ماندگارانِ در عذاب باشد."
      },
      {
        "index": 61,
        "text": "پس هنگامی که آن فرستادگان نزد خاندان لوط آمدند،"
      },
      {
        "index": 62,
        "text": "لوط به آنان گفت: شما مردمی ناشناس هستید."
      },
      {
        "index": 63,
        "text": "گفتند: نه، از ما نگران مباش، ما با آن عذابی که قوم تو در آن تردید داشتند نزد تو آمده\u200cایم."
      },
      {
        "index": 64,
        "text": "و آنچه را که سراسر حق است برای تو آورده\u200cایم و قطعاً ما راست می\u200cگوییم."
      },
      {
        "index": 65,
        "text": "پس، در پاسی از این شب، با خانواده خود از این سرزمین کوچ کن و خود از پی آنان روانه شو و حرکت آنان را زیر نظر داشته باش، و هیچ یک از شما نباید به پشت سر خود بنگرد، و هر جا که به شما فرمان داده می\u200cشود، بروید."
      },
      {
        "index": 66,
        "text": "و این امر را مقرر داشته و از طریق وحی به لوط اعلام کردیم که بنیاد اینان هنگامی که به صبح درمی آیند برکنده خواهد شد."
      },
      {
        "index": 67,
        "text": "و پیش از آن که لوط را از این امر با خبر کنیم، مردم شهر، در حالی که از ورود جوانانی زیبا چهره شادی می\u200cکردند، به سوی خانه لوط آمدند."
      },
      {
        "index": 68,
        "text": "لوط به آنان گفت: اینها مهمانان منند، مرا رسوا مکنید."
      },
      {
        "index": 69,
        "text": "از خدا بترسید و مرا خوار و شرمسار نسازید."
      },
      {
        "index": 70,
        "text": "گفتند: مگر ما تو را از پذیرش مردم و جای دادن و مهمان نمودن آنان منع نکرده بودیم؟ پس حق ماست که حرمت مهمانان تو را پاس نداریم."
      },
      {
        "index": 71,
        "text": "لوط به مهاجمان گفت: اینان دختران منند، اگر کاری می\u200cکنید آنان را به همسری خود برگیرید."
      },
      {
        "index": 72,
        "text": "ای پیامبر، به جان تو سوگند که قوم لوط در سرمستی خود سرگردان بودند."
      },
      {
        "index": 73,
        "text": "پس هنگامی که به روشنی بامداد درآمدند، بانگی مهیب آنان را فرو گرفت."
      },
      {
        "index": 74,
        "text": "و ما دیارشان را زیر و زبر کردیم و بر آنان سنگ\u200cهایی از (سجّیل) باراندیم."
      },
      {
        "index": 75,
        "text": "به راستی در دیار ویران شده قوم لوط برای اثرشناسان نشانه\u200cهایی از وقوع عذاب الهی است."
      },
      {
        "index": 76,
        "text": "و آن آثار در راهی دایر (راه مدینه به شام) قرار دارد."
      },
      {
        "index": 77,
        "text": "بی تردید، در این ماجرا برای مؤمنان نشانه\u200cای بر حقّانیّت هشدارها و دعوت\u200cهای خداوند است."
      },
      {
        "index": 78,
        "text": "و قوم شعیب، آن جنگل نشینان نیز به راستی ستمکار بودند."
      },
      {
        "index": 79,
        "text": "و ما از آنان انتقام گرفتیم، و این دو سرزمین (سرزمین قوم لوط و قوم شعیب) در راهی آشکار (راه مدینه به شام) قرار دارند."
      },
      {
        "index": 80,
        "text": "و اهل (حِجر) هم پیامبران را تکذیب کردند."
      },
      {
        "index": 81,
        "text": "و ما نشانه\u200cهای خود را در اختیارشان نهادیم ولی از آنها روی برتافتند."
      },
      {
        "index": 82,
        "text": "آنان از کوه\u200cها خانه\u200cهایی برای خود می\u200cتراشیدند و به گمان خویش از گزندها در امان بودند."
      },
      {
        "index": 83,
        "text": "ولی آن گاه که به بامدادی درآمدند، بانگی مهیب آنان را فرو گرفت و هلاکشان کرد."
      },
      {
        "index": 84,
        "text": "و آنچه فراهم آورده بودند به کارشان نیامد و آنان را نیکبخت نساخت."
      },
      {
        "index": 85,
        "text": "و ما آسمان\u200cها و زمین و آنچه را که میان آن دو است جز به حق نیافریده\u200cایم، و قیامت قطعاً آمدنی است، پس تو ـ ای پیامبر ـ کفر و تمسخر کافران را نادیده انگار و به نیکی چشم پوشی کن."
      },
      {
        "index": 86,
        "text": "چرا که پروردگار توست که همگان را آفریده و به حالشان داناست."
      },
      {
        "index": 87,
        "text": "و به راستی ما از میان آیات قرآن که باهم پیوند دارند سوره\u200cای را با هفت آیه (سوره حمد) به تو عطا کردیم و این قرآن با عظمت را به تو دادیم."
      },
      {
        "index": 88,
        "text": "[پس] به مال و ثروتی که گروه\u200cهایی از کافران را از آن بهره مند ساخته\u200cایم چشم مدوز، و بر کفر ورزیدن آنان اندوه مخور، و بال و پر خود را برای مؤمنان فرو گستر و آنان را پیرامون خود گرد آور و با آنان معاشرت داشته باش و با مهربانی و بردباری به تربیت آنان همت گمار."
      },
      {
        "index": 89,
        "text": "و بگو: مسئولیت من این است که شما را به عذاب\u200cهای الهی هشدار دهم و آنچه را که در دین خود بدان نیاز دارید به روشنی بیان کنم،"
      },
      {
        "index": 90,
        "text": "شما را به عذابی همانند عذابی که بر تقسیم کنندگان قرآن فرو فرستادیم هشدار می\u200cدهم."
      },
      {
        "index": 91,
        "text": "همانان که قرآن را بخش بخش کردند، بخشی را سحر و بخش دیگر را افسانه\u200cهای پیشینیان و بخشی را ساخته و پرداخته پیامبر شمردند."
      },
      {
        "index": 92,
        "text": "سوگند به پروردگارت که از همه آنان سؤال خواهیم کرد،"
      },
      {
        "index": 93,
        "text": "از آنچه برای بازداشتن مردم از گرایش به سوی خدا، انجام می\u200cدادند."
      },
      {
        "index": 94,
        "text": "اینک آنچه را بدان فرمان یافته\u200cای اعلان کن و دعوتت را آشکار ساز و از مشرکان روی بگردان."
      },
      {
        "index": 95,
        "text": "زیرا ما با فرو فرستادن عذاب، شرّ استهزاکنندگان را از تو بازمی داریم."
      },
      {
        "index": 96,
        "text": "همانان که با وجود خدا معبود دیگری برای خود قرار می\u200cدهند. پس به زودی حقیقت را درخواهند یافت."
      },
      {
        "index": 97,
        "text": "ما خوب می\u200cدانیم که تو از آنچه مشرکان از روی استهزا می\u200cگویند دلتنگ می\u200cشوی."
      },
      {
        "index": 98,
        "text": "پس پروردگارت را همراه با ستایش او تسبیح گوی و از نمازگزاران باش تا اندوه تو برطرف گردد."
      },
      {
        "index": 99,
        "text": "و پروردگارت را تا زمانی که مرگ به سراغت می\u200cآید و جهان غیب برای تو مشهود می\u200cشود بندگی کن."
      }
    ],
    "index": 15
  },
  {
    "aya": [
      {
        "index": 1,
        "text": "به زودی وعده خدا در مورد یاری مؤمنان و سرکوب کافران تحقق خواهد یافت، پس خواهان شتاب در تحقق این وعده نباشید، منزّه است خدا و بلند مرتبه\u200cتر از این است که چیزی را شریک او سازند."
      },
      {
        "index": 2,
        "text": "فرشتگان را با روح ـ که از عالم امر است ـ بر هر کس از بندگانش که بخواهد فرو می\u200cفرستد، با این پیام که به مردم هشدار دهید که جز من معبودی شایسته پرستش نیست، پس از من پروا کنید و راه اطاعت را در پیش گیرید."
      },
      {
        "index": 3,
        "text": "آسمان\u200cها و زمین را به حق (هدفمند) آفریده است. او والاتر از این است که چیزی را شریک او سازند."
      },
      {
        "index": 4,
        "text": "انسان را از نطفه\u200cای پست آفریده است، ولی او بی­آن­که انتظاررود آشکارا با پروردگارش ستیزه­جویی می­کند."
      },
      {
        "index": 5,
        "text": "و دام\u200cها را که برای شما در آنها وسیله گرما و سودهایی دیگر است آفرید و از گوشت آنها می\u200cخورید."
      },
      {
        "index": 6,
        "text": "و عصرگاهان که دام\u200cها را از صحرا به آغل باز می\u200cگردانید و بامدادان که آنها را به چراگاه می\u200cبرید، در آنها برای شما منظره\u200cای زیباست."
      },
      {
        "index": 7,
        "text": "و بعضی از دام\u200cها بارهای سنگین شما را به شهری می\u200cبرند که شما جز با تحمّل مشقّت نمی\u200cتوانستید به آن جا برسید. به یقین پروردگار شما رئوف و مهربان است."
      },
      {
        "index": 8,
        "text": "و اسبان و استران و خران را برای شما آفرید تا بر آنها سوار شوید و مایه زیبایی و تجمّل زندگی شما باشند، و چیزهایی را به سود شما می\u200cآفریند که از آنها آگاه نیستید."
      },
      {
        "index": 9,
        "text": "آفرینش راه درست که رهروان آن را به نیکبختی برساند و نیز نشان دادن آن راه برعهده خداست، و برخی راه\u200cها منحرفند و رهروان خود را به مقصد نمی\u200cرسانند، و اگر خدا می\u200cخواست همه شما را به راه درست رهنمون می\u200cشد."
      },
      {
        "index": 10,
        "text": "اوست آن که از آسمان آبی فرو فرستاده است که بخشی از آن نوشیدنی شماست، و گیاهانی که دام\u200cها را در آن می\u200cچرانید از آن برمی آید."
      },
      {
        "index": 11,
        "text": "به وسیله آن برای شما زراعت و درختان زیتون و خرما و انگور و از سایر میوه\u200cها درختان آنها را می\u200cرویاند. به راستی در اینها برای مردمی که می\u200cاندیشند نشانه\u200cای بر یکتایی خدا در تدبیر جهان است."
      },
      {
        "index": 12,
        "text": "و برای شما شب و روز و خورشید و ماه را رام ساخت، و ستارگان به فرمان او رام شده\u200cاند. به راستی در اینها نیز برای مردمی که تعقل می\u200cکنند نشانه\u200cهایی بر یگانگی خدا در تدبیر هستی است."
      },
      {
        "index": 13,
        "text": "و آنچه در زمین برای شما با رنگ\u200cها و انواع گوناگون آفرید، همه را مسخّر شما کرد. به راستی در این امر برای مردمی که به نظام و قوانین هستی توجه دارند نشانه\u200cای بر یکتایی خدا در تدبیر جهان است."
      },
      {
        "index": 14,
        "text": "و اوست آن که دریا را برای شما رام ساخته است تا از آن گوشتی تازه بخورید و زیوری که آن را می\u200cپوشید از آن بیرون آورید، و کشتی\u200cها را در آن می\u200cبینی که آب را می\u200cشکافند و به پیش می\u200cروند، تا شما بهره\u200cها ببرید و از فضل خدا روزی خویش را بجویید و شاید خدا را بر این نعمت\u200cها سپاسگزاری کنید."
      },
      {
        "index": 15,
        "text": "و در زمین کوه\u200cهایی استوار افکنده است تا زمین شما را نلرزاند، و جویبارهایی در آن پدید آورده تا آب به کشتزارها و بوستان\u200cها برسد و راه\u200cهایی را در آن قرار داده است تا شما به مقصد خود راه یابید."
      },
      {
        "index": 16,
        "text": "و نشانه\u200cهایی نیز پدید آورده است تا چیزهایی را که نمی\u200cدانید کشف کنید، و مردم [در تاریکی\u200cهای خشکی و دریا] به وسیله ستارگان راه خود را می\u200cیابند."
      },
      {
        "index": 17,
        "text": "پس آیا کسی که موجودات را می\u200cآفریند مانند کسی است که هیچ چیزی نمی\u200cآفریند؟ آیا توجّه نمی\u200cکنید که چنین آفریدگاری تدبیرکننده جهان هستی و شایسته پرستش است؟"
      },
      {
        "index": 18,
        "text": "اگر نعمت\u200cهای خدا را شماره کنید نمی\u200cتوانید آنها را به شماره درآورید، چرا که جهان هستی سراسر نعمت است و این از آن روست که خدا به مغفرتش پوشاننده نقص\u200cها و به رحمتش بخشاینده کمال و تأمین کننده نیازهاست."
      },
      {
        "index": 19,
        "text": "و خداست که آنچه را نهان می\u200cدارید و آنچه را آشکار می\u200cکنید می­داند; بنابراین او درخورِ پرستش است."
      },
      {
        "index": 20,
        "text": "ولی معبودانی که مشرکان آنها را به جای خدا می­خوانند هیچ چیزی نمی­آفرینند و خود آفریده می­شوند."
      },
      {
        "index": 21,
        "text": "آنها مردگانند و حیاتی ندارند و درنمی یابند که پرستش کنندگانشان چه زمانی برانگیخته می\u200cشوند."
      },
      {
        "index": 22,
        "text": "آری، معبود شما معبودی است یگانه، پس کسانی که به جهان آخرت ایمان ندارند دل هایشان منکر حق است و آنان متکبّر و گردنکش\u200cاند."
      },
      {
        "index": 23,
        "text": "بی تردید، خداوند آنچه را نهان می\u200cدارند و آنچه را آشکار می\u200cکنند می\u200cداند و آنان را براساس اعمالشان کیفر می\u200cکند. قطعاً او کسانی را که در برابر حق تکبّر ورزیده\u200cاند دوست نمی\u200cدارد."
      },
      {
        "index": 24,
        "text": "و چون به آنان گفته شود: پروردگارتان چه چیزی فرو فرستاده است؟ می\u200cگویند: آنچه محمّد آن را کتاب آسمانی می\u200cنامد از جانب خدا نیست، آن افسانه\u200cهایی است که مردمان نخستین بافته\u200cاند."
      },
      {
        "index": 25,
        "text": "آری آنان چنین می\u200cگویند تا سرانجام روز قیامت بار گناهان خود را به تمامی و بخشی از بار گناهان کسانی را که به نادانی آنان را به گمراهی می\u200cافکنند بر دوش گیرند. هان، بد است وزر و وبالی که بر دوش می\u200cگیرند."
      },
      {
        "index": 26,
        "text": "کسانی هم که پیش از اینان بودند نیرنگ زدند، پس فرمان خدا بر این که تزویرشان از پایه\u200cهای آن فرو ریزد در رسید و سقف آن نیز از بالا بر سرشان فرو ریخت و نیرنگشان بی ثمر شد، و عذاب از جایی که گمان نمی\u200cکردند به سراغشان آمد."
      },
      {
        "index": 27,
        "text": "سپس روز قیامت خدا آنان را خوار و رسوا می\u200cکند، به آنان می\u200cگوید: آن شریکان من که به خاطر آنها با یکتاپرستان به ستیزه برخاستید کجایند؟ کسانی که به آنان دانش عطا شده است می\u200cگویند: بی تردید امروز خواری و ناگواری برای کافران است."
      },
      {
        "index": 28,
        "text": "همانان که فرشتگان جانشان را می\u200cگیرند درحالی که بر خود ستم کرده\u200cاند، پس سر تسلیم فرود می\u200cآورند و می\u200cگویند: ما هیچ کار بدی نکرده\u200cایم. پاسخ می\u200cشنوند: چرا، کارهای ناروای بسیاری کرده\u200cاید. قطعاً خدا به آنچه انجام داده\u200cاید داناست."
      },
      {
        "index": 29,
        "text": "پس به طبقات دوزخ درآیید که جاودانه در آن خواهید ماند، و راستی جایگاه متکبّران بد است."
      },
      {
        "index": 30,
        "text": "و به کسانی که تقواپیشه بودند گفته شد: پروردگارتان چه چیزی نازل کرده است؟ گفتند: او بهترین چیز را فرو فرستاده است. برای کسانی که در این دنیا کارهای شایسته کنند پاداشی نیکوست، و پاداش آنان در سرای آخرت بهتر است، و قطعاً سرای تقواپیشگان نیکوست،"
      },
      {
        "index": 31,
        "text": "باغ\u200cهایی همیشگی با درختانی انبوه که وارد آن می\u200cشوند. از زیر آنها نهرها روان است. در آن جا هر چه بخواهند برایشان موجود است. بدین سان خداوند تقواپیشگان را پاداش می\u200cدهد."
      },
      {
        "index": 32,
        "text": "همانان که فرشتگان جانشان را می\u200cگیرند در حالی که از شرک و گناه پیراسته\u200cاند. فرشتگان به آنان می\u200cگویند: درود بر شما! به سزای کارهایی که می\u200cکردید به بهشت درآیید."
      },
      {
        "index": 33,
        "text": "آیا مشرکان جز این انتظار می\u200cبرند که فرشتگان به سراغشان بیایند و عذاب الهی را بر آنان فرود آورند، یا فرمان پروردگارت در رسد و قیامت برپا شود؟ کسانی که پیش از آنان بودند نیز همین گونه رفتار کردند (پیام\u200cهای الهی را دروغ انگاشتند و آنها را به مسخره گرفتند) و خدا به آنان ستم نکرد، بلکه خود بر خویشتن ستم می\u200cکردند."
      },
      {
        "index": 34,
        "text": "پس بدی\u200cهای کردارشان (گناهانی که مرتکب شدند) به صورت عذاب بر آنان در رسید و همان چیزی را که به مسخره می\u200cگرفتند آنان را فراگرفت."
      },
      {
        "index": 35,
        "text": "و کسانی که شرک ورزیدند گفتند: اگر خدا می\u200cخواست، نمی\u200cتوانستیم نه ما و نه پدرانمان هیچ معبودی را جز او بپرستیم، و نیز اگر خدا می\u200cخواست، نمی\u200cتوانستیم چیزی را جز آنچه او حرام کرده است حرام بشمریم، پس همه اینها به اراده خداست. کسانی هم که پیش از آنان بودند همین گونه رفتار کردند و با همین توجیه با پیامبران به مخالفت برخاستند. با این حال، آیا بر پیامبران وظیفه\u200cای جز ابلاغ رسالت به طور آشکار هست؟"
      },
      {
        "index": 36,
        "text": "و قطعاً، در میان هر امّتی پیامبری برانگیختیم با این پیام که: خدا را بپرستید و از هر معبودی جز او دوری گزینید. پس از میان هر امّتی کسانی بودند که خدا آنان را هدایت کرد و از میان آنان کسانی نیز بودند که گمراهی بر ایشان ثابت گشت. پس ای مشرکان، در زمین گردش کنید و بنگرید فرجام کسانی که پیامبران را دروغگو شمردند چگونه بوده است؟"
      },
      {
        "index": 37,
        "text": "ای پیامبر، اگر هم بر هدایت آنان حرص ورزی بی ثمر است، زیرا هدایت به دست خداست و خدا کسانی را که گمراه کرده است هدایت نمی\u200cکند و آنان برای رهایی از گمراهی خود یاورانی نخواهند داشت."
      },
      {
        "index": 38,
        "text": "آنان با سخت\u200cترین سوگندهایشان به خدا سوگند خوردند که خدا کسانی را که می\u200cمیرند برنمی انگیزد. چنین نیست، این سخنی نادرست است. خداوند رستاخیز را وعده داده و برپایی آن را بر خود لازم شمرده است، ولی بیشتر مردم این حقیقت را نمی\u200cدانند."
      },
      {
        "index": 39,
        "text": "آری، خداوند رستاخیز را برپا می\u200cدارد تا اعمال و عقایدی را که مردم در آن اختلاف داشتند برایشان آشکار سازد و کافران بدانند که دروغ می\u200cگفتند."
      },
      {
        "index": 40,
        "text": "جز این نیست که وقتی ما چیزی را اراده می\u200cکنیم، سخن ما در مورد آن این است که به آن می\u200cگوییم: باش، و آن موجود می\u200cشود."
      },
      {
        "index": 41,
        "text": "و کسانی که پس از آن که در راه خدا مورد ستم قرار گیرند برای جلب خشنودی خدا هجرت کنند تا در جامعه\u200cای خداپرست و عدالتخواه درآیند یا خود بر پایه عدل و داد جامعه\u200cای خداپرست تشکیل دهند، قطعاً آنان را در دنیا در سرزمینی نیکو جای­می­دهیم و بی­گمان پاداش آخرت بزرگ­تر است. ای کاش می\u200cدانستند."
      },
      {
        "index": 42,
        "text": "همان مهاجرانی که بر دشواری\u200cهای راه خدا شکیبایند و بر پروردگارشان توکّل می\u200cکنند."
      },
      {
        "index": 43,
        "text": "و پیش از تو نیز جز مردانی را که به آنان وحی می\u200cکردیم به رسالت نفرستادیم. اگر نمی\u200cدانید، از پژوهشگران کتاب\u200cهای آسمانی بپرسید تا دریابید که پیامبران مبعوث نشده\u200cاند که نظام هستی را دگرگون سازند و اختیار را از انسان\u200cها سلب کنند."
      },
      {
        "index": 44,
        "text": "ما پیامبران را با دلایل آشکار و کتاب\u200cهای آسمانی فرستادیم، و این قرآن را که وسیله یادآوری است به سوی تو نازل کردیم، تا برای مردم آنچه را که به سوی آنان نازل شده است بیان کنی، و باشد که درباره تو و محیط زندگی تو بیندیشند و دریابند که قرآن ساخته و پرداخته تو نیست."
      },
      {
        "index": 45,
        "text": "آیا با وجود این همه دلایل روشن که بر حقّانیّت رسالت پیامبران وجود دارد، باز هم کسانی که حیله کنان مرتکب کارهای ناروا می\u200cشوند ایمنند از این که خداوند زمین را بشکافد و آنان را در آن فرو بَرد، یا عذاب از جایی که تصوّرش را نمی\u200cکنند به سراغشان آید؟"
      },
      {
        "index": 46,
        "text": "یا خدا آنان را در حال برخورداری از نعمت\u200cهای گوناگون به عذاب فرو گیرد؟ چرا که نمی\u200cتوانند خدا را ناتوان کنند و از حکم او بگریزند؟"
      },
      {
        "index": 47,
        "text": "یا آنان را دچار عذابی کند که از آن بترسند و به توبه روی آورند؟ به یقین، پروردگار شما رئوف واست."
      },
      {
        "index": 48,
        "text": "آیا به چیزهایی که خدا آفریده است ننگریسته\u200cاند که سایه\u200cهای آنها از جهت راست و از جهات چپ پدیدار می\u200cگردند و می\u200cچرخند، در حالی که خدا را سجده می\u200cکنند و در برابر او خاضعند؟"
      },
      {
        "index": 49,
        "text": "و همه جنبندگانی که در آسمان\u200cها و زمین اند فقط در برابر خدا خاضعند و برای او سجده می\u200cکنند و فرشتگان نیز به درگاه او سجده می\u200cبرند و در برابر او خاضعند و هرگز گردنکشی نمی\u200cکنند."
      },
      {
        "index": 50,
        "text": "آنان از مقام پروردگارشان می\u200cترسند، زیرا به خوبی دریافته\u200cاند که او بر آنان چیره است، از این رو آنچه فرمان می\u200cیابند انجام می\u200cدهند."
      },
      {
        "index": 51,
        "text": "و خدا فرموده است: دو معبود برای خود مگیرید که یکی آفریدگار هستی باشد و دیگری تدبیرکننده امور، جز این نیست که او خدایی یگانه است که تدبیر و آفرینش، هر دو از آنِ اوست. پس تنها از من بترسید و تنها مرا پرستش کنید."
      },
      {
        "index": 52,
        "text": "و آنچه در آسمان\u200cها و زمین است از آنِ اوست و دین نیز پیوسته از آنِ اوست و هیچ کس حق ندارد دینی بیاورد. پس آیا از غیر او پروا می\u200cکنید و جز او را می\u200cپرستید؟"
      },
      {
        "index": 53,
        "text": "هر نعمتی که دارید از جانب خداست، زیرا آفرینش کار اوست و شما این را به خوبی می\u200cدانید، وانگهی چون گزندی به شما رسد، فقط به او روی می\u200cآورید و به درگاه او تضرّع می\u200cکنید."
      },
      {
        "index": 54,
        "text": "و چون آن گزند را از شما برطرف کند، گروهی از شما، بی آن که انتظار رود، برای پروردگارشان شریکانی می\u200cپندارند."
      },
      {
        "index": 55,
        "text": "آری، آنان شرک میورزند تا آنچه را به ایشان داده\u200cایم ناسپاسی کنند. اینک ای مشرکان از نعمت\u200cهای ما بهره برید و ناسپاسی کنید، به زودی فرجام شوم این کار را خواهید دانست."
      },
      {
        "index": 56,
        "text": "آنان می\u200cپندارند اسباب و علل طبیعی ـ که حقیقت آنها را درنیافته\u200cاند ـ در آنچه ما به ایشان ارزانی داشته\u200cایم از خود نقشی دارند، به خدا سوگند در برابر دروغبافی خود بازخواست خواهید شد."
      },
      {
        "index": 57,
        "text": "و برای خدا که از داشتن فرزند منزّه است دختران را می\u200cانگارند و آنچه را می\u200cپسندند برای خود قرار می\u200cدهند."
      },
      {
        "index": 58,
        "text": "این در حالی است که وقتی به یکی از آنان مژده دختر دهند، چهره اش از خشم سیاه می\u200cشود و خشم خود را فرو می\u200cبرد."
      },
      {
        "index": 59,
        "text": "از ناگواریِ مژده\u200cای که به او داده\u200cاند از مردم پنهان می\u200cشود، و می\u200cاندیشد که آیا او را با شرمساری نگاه دارد یا در زیر خاک پنهانش کند. بدانند این که خدا را صاحب دختر می\u200cدانند و خود از داشتن آن بیزارند بد قضاوتی است."
      },
      {
        "index": 60,
        "text": "وصفِ ناروا برای کسانی است که به آخرت ایمان ندارند، و بهترین وصف تنها از آنِ خداست، چرا که اوست عزتمند و حکیم."
      },
      {
        "index": 61,
        "text": "و اگر خدا مردم را به سزای ستمشان مؤاخذه می\u200cکرد، هیچ انسانی را که بر روی زمین حرکت می\u200cکند باقی نمی\u200cگذاشت. ولی خداوند در کیفر مردم شتاب نمی\u200cکند، بلکه آنان را تا سرآمدی معیّن به تأخیر می\u200cافکند، و هنگامی که سرآمدشان فرا رسید، نه لحظه\u200cای از آن باز می\u200cمانند و نه لحظه\u200cای از آن پیش می\u200cافتند."
      },
      {
        "index": 62,
        "text": "و آنچه را خوش نمی\u200cدارند برای خدا می\u200cپندارند و زبانشان به دروغ خبر می\u200cدهد که نیکوترین فرجام را خواهند داشت. به یقین، آتش دوزخ برای آنان است و آنان را پیش از دیگران به سوی آتش خواهند فرستاد."
      },
      {
        "index": 63,
        "text": "به خدا سوگند که به سوی امّت\u200cهای پیش از تو نیز پیامبرانی فرستادیم، امّا شیطان کارهای زشتشان را برای آنان بیاراست و در نتیجه از او پیروی کردند و از پیامبران روی برتافتند و اینک او عهده دار امور آنان است و روز قیامت عذابی دردناک خواهند داشت."
      },
      {
        "index": 64,
        "text": "و ما این کتاب را بر تو فرو نفرستادیم مگر برای این که عقاید درست و اعمال نیکو را که مشرکان در آن اختلاف دارند برای آنان بیان کنی و برای مردمی که ایمان می\u200cآورند رهنمود و رحمتی باشد."
      },
      {
        "index": 65,
        "text": "و خداست که از آسمان آبی فرو فرستاده و به وسیله آن زمین را پس از آن که خشک و مرده بوده با رویش گیاهان زنده­کرده­است. به یقین، در اینها برای مردمی که گوش شنوا دارند نشانه­ای بر وجود رستاخیز است."
      },
      {
        "index": 66,
        "text": "و در دام\u200cها نیز قطعاً برای شما عبرت و سبب دانشی بر قدرت خداوند است، از آنچه در شکم آنهاست، از میان خوراک هضم شده و خون (جایگاهی مجاور این دو)، شیری خالص که برای نوشندگان گواراست در اختیار شما می\u200cگذاریم تا آن را بیاشامید. پس بدانید که خدا بر گردآوری اجزای مردگان و زنده کردن آنها تواناست."
      },
      {
        "index": 67,
        "text": "و از میوه\u200cهای درختان خرما و انگور برای شما چیزی آفرید که از آنها هم باده برمی گیرید و هم رزقی نیکو تهیّه می\u200cکنید. به یقین، در این نیز برای مردمی که خرد را به کار می\u200cگیرند نشانه\u200cای بر یکتایی خداست."
      },
      {
        "index": 68,
        "text": "و پروردگارت به زنبورهای عسل الهام کرد که از کوه\u200cها، درختان و جایگاه\u200cهایی که مردم برای تهیّه عسل برپا می\u200cکنند، خانه\u200cهایی برگیرید."
      },
      {
        "index": 69,
        "text": "سپس از انواع میوه\u200cها بخورید، آن گاه راه\u200cهایی را که پروردگارتان معیّن کرده است رام و فرمانبردار بپویید. از شکمِ آنها آشامیدنی رنگارنگی بیرون می\u200cآید که در آن درمان بیماری مردم است. به یقین، در اینها برای مردمی که می\u200cاندیشند نشانه\u200cای بر یکتایی خداست."
      },
      {
        "index": 70,
        "text": "و خدا شما را آفرید، سپس چون به عمری متوسّط رسیدید شما را می\u200cمیراند، و برخی از شما کسانی اند که به فروترین دوران عمر رسانده می\u200cشوند و چنان فرتوت می\u200cگردند تا پس از دانستن، چیزی ندانند. قطعاً خدا دانا و تواناست."
      },
      {
        "index": 71,
        "text": "و خدا برخی از شما را در بهره بری از روزی، بر برخی دیگر برتری بخشیده است، پس کسانی که برتری داده شده\u200cاند، حاضر نیستند روزیِ خود و امکان بهره برداریِ آزادانه از آن را در اختیار بردگان خود قرار دهند تا در آن باهم برابر باشند. این برتری، نعمتی الهی است، آیا نعمت خدا را انکار می\u200cکنند؟"
      },
      {
        "index": 72,
        "text": "و خدا برای شما از جنس خودتان همسرانی آفرید، و برای شما از همسرانتان پسران و نوادگانی که کمک شمایند پدید آورْد. و از چیزهای پاکیزه به شما روزی داد پس آیا به باطل ایمان می\u200cآورند و به نعمت خدا کفر میورزند؟"
      },
      {
        "index": 73,
        "text": "مشرکان به جای خدا معبودانی را می\u200cپرستند که برای آنان هیچ رزقی بلکه هیچ چیزی از آسمان\u200cها و زمین را در اختیار ندارند و نمی\u200cتوانند آن را در اختیار داشته باشند."
      },
      {
        "index": 74,
        "text": "پس خدا را با پدیده\u200cها نسنجید و همانند نسازید و او را به صفات آنها وصف نکنید، که خدا خود آگاه است ولی شما از ذات او بی خبرید."
      },
      {
        "index": 75,
        "text": "خداوند برده زرخریدی را مَثَل زده که نه مالک خویشتن است و نه از دنیا مال و ثروتی دارد و نه می\u200cتواند در مالی تصرّف کند، در برابر کسی که ما به او از جانب خود رزقی نیکو داده\u200cایم و او آزادانه در نهان و آشکار از آن انفاق می\u200cکند، آیا آنها برابرند؟ پس چگونه خدا را با معبودانشان برابر می\u200cدانند؟ ستایش همه از آنِ خداست، چرا که خوبی\u200cها همه از جانب اوست ولی بیشتر مردم این حقیقت را نمی\u200cدانند."
      },
      {
        "index": 76,
        "text": "و خداوند دو مرد را نیز مثل زده است که یکی از آن دو گنگ است و قدرت تفهیم و تفهّم ندارد و سربار مولای خویش است، او را به هر جا روانه کند سودی به دست نمی\u200cآورد، آیا او با کسی که به عدالت فرمان می\u200cدهد و خود نیز بر راه راست قرار دارد، برابر است؟ پس خدا هم که هدایتگر مردم است با بت\u200cها که از خود چیزی ندارند برابر نیست."
      },
      {
        "index": 77,
        "text": "نهانِ آسمان\u200cها و زمین، از جمله رستاخیز، از آنِ خداست و آشکار ساختن آن، بر او دشوار نیست. برای او کار رستاخیز در آسانی و سرعت جز مانند یک نگاه نیست، بلکه از آن هم آسان\u200cتر و سریع\u200cتر است. به یقین، خدا بر انجام هر کاری تواناست."
      },
      {
        "index": 78,
        "text": "و خداست که شما را از شکم مادرانتان بیرون آورد در حالی که چیزی نمی\u200cدانستید، و برای شما گوش و چشم و دل قرار داد تا حقایق را درک کنید و باشد که سپاس بگزارید."
      },
      {
        "index": 79,
        "text": "آیا به پرندگان در حالی که در فضای آسمان مسخّر خدایند ننگریسته\u200cاند؟ هیچ کس جز خدا آنها را در آن حال نگاه نمی\u200cدارد. قطعاً در این برای مردمی که ایمان دارند نشانه\u200cهایی بر یکتایی خداست."
      },
      {
        "index": 80,
        "text": "خداوند برای شما از خانه هایتان محل سکونت و استراحت قرار داده و برای شما از پوست دام\u200cها خیمه\u200cها پدید آورده که روز کوچ کردن و روز اقامت خود آنها را سبک می\u200cیابید، و از پشم\u200cها و کرک\u200cها و موهای آنها برای شما اثاث منزل و کالایی که تا مدّتی از آن بهره می\u200cبرید قرار داده است."
      },
      {
        "index": 81,
        "text": "و خدا برای شما از آنچه آفریده است سایه\u200cهایی قرار داده و از کوه\u200cها برای شما نهانگاه\u200cها پدید آورده و برای شما تن پوش\u200cهایی قرار داده است که شما را از گرما حفظ می\u200cکند، و نیز زره\u200cهایی که شما را در نبردتان از گزند تیرها و نیزه\u200cها مصون می\u200cدارد. بدین سان نعمتش را بر شما تمام می\u200cکند، باشد که تسلیم خواسته او شوید و فرمانش را گردن نهید."
      },
      {
        "index": 82,
        "text": "پس اگر با وجود این همه نعمت که به آنان ارزانی داشته\u200cایم روی برتابند و ایمان نیاورند، آنان را به عذاب خواهیم گرفت و برعهده تو چیزی جز ابلاغ پیام به طور آشکار، نیست."
      },
      {
        "index": 83,
        "text": "آنان نعمت\u200cهای خدا را می\u200cشناسند و به الهی بودن آنها اذعان دارند، ولی هنگامی که باید به پاس آنها به خدا ایمان بیاورند آنها را نادیده می\u200cگیرند و بیشترشان علاوه بر این با پافشاری بر کفر و بازداری مردم از راه خدا همچنان بر کفر خویش می\u200cافزایند."
      },
      {
        "index": 84,
        "text": "یاد کن روزی را که از هر امتی گواهی برمی انگیزیم تا بر کارهای آنان گواهی دهد، آن گاه به کسانی که کافر شده\u200cاند نه اجازه داده می\u200cشود که سخن بگویند و عذری برای کفر خویش بیاورند و نه از آنان خواسته می\u200cشود که با کارهای پسندیده گذشته خود را جبران کنند و خشنودی خدا را فراهم سازند، چرا که قیامت، روز جزاست نه روز عمل."
      },
      {
        "index": 85,
        "text": "و چون ستمکاران (کافران و گنه پیشگان) عذاب دوزخ را بنگرند، نه از عذاب آنان کاسته می\u200cشود و نه به آنان مهلت می\u200cدهند."
      },
      {
        "index": 86,
        "text": "و چون مشرکانْ شریکانی را که برای خدا پنداشته\u200cاند ببینند، گویند: پروردگارا، اینانند شریکانی که برای تو قراردادیم و آن­ها را به جای تو می­خواندیم و می­پرستیدیم. پس آن­ها پاسخشان­دهند که قطعاً شما دروغ­می­گویید."
      },
      {
        "index": 87,
        "text": "آن روز که رستاخیز برپا شود مشرکان سر تسلیم به درگاه خدا فرود می\u200cآورند و آنچه به دروغ بافته\u200cاند، از خاطرشان محو می\u200cگردد."
      },
      {
        "index": 88,
        "text": "اما سران کفر که هم خود کافر شدند و هم مردم را از راه خدا بازداشتند، به سزای این که با فسادگری خود مانع از تشکیل جامعه\u200cای شایسته می\u200cشدند، عذابی بر عذاب کفرورزی و ستمگریشان می\u200cافزاییم."
      },
      {
        "index": 89,
        "text": "و یاد کن روزی را که در میان هر امّتی گواهی از خودشان برمی انگیزیم تا بر کارهای آنان گواهی دهد، و تو را ـ ای پیامبر ـ شاهد می\u200cآوریم تا به منزلت والای آن گواهان شهادت دهی، این در حالی است که ما قرآن را که بیانگر هر چیز و هدایت و رحمت و مژده\u200cای برای تسلیم شدگان در برابر حق بود بر تو نازل کردیم تا بر ستم ستمگران و اسلام تسلیم شدگان گواه باشی."
      },
      {
        "index": 90,
        "text": "خداوند به شما فرمان می\u200cدهد تا برای پدید آمدن جامعه\u200cای صالح، با مردم به عدل و داد رفتار کنید و به آنان نیکی کنید و حق خویشاوند را به او بپردازید، و شما را از کار زشت و ناپسند و از ظلم و سرکشی باز می\u200cدارد. خدا به شما پند می\u200cدهد، باشد که دریابید نیکبختی شما در به کار بستن این اندرزهاست."
      },
      {
        "index": 91,
        "text": "و چون با خدا پیمان بستید به پیمان خود وفا کنید و سوگندهای خود را پس از استوار کردن آنها مشکنید، در حالی که خدا را در وفا کردن به پیمان\u200cها بر خود ضامن قرار داده\u200cاید، به یقین خدا می\u200cداند که شما چه می\u200cکنید."
      },
      {
        "index": 92,
        "text": "و در سوگندهای خود مانند آن زن نباشید که بافته اش را پس از آن که محکم می\u200cکرد از هم می\u200cگسست و رشته رشته می\u200cکرد. سوگندهای خود را دستاویز خدعه در میان خویش قرار می\u200cدهید تا به این وسیله گروهی مال و ثروت بیشتری از گروه مقابل به دست آورد. جز این نیست که خدا شما را بدین وسیله می\u200cآزماید و قطعاً روز قیامت آنچه را که در آن اختلاف می\u200cکردید آشکار می\u200cسازد و باطل گرایان و هدایت یافتگان را مشخص می\u200cکند."
      },
      {
        "index": 93,
        "text": "اگر خدا می\u200cخواست شما را امّتی یگانه قرار می\u200cداد و همه را به راه راست می\u200cبرد، ولی چنین نخواسته است، از این رو کسانی را که راه مخالفت را در پیش گیرند به مشیت خود به گمراهی می\u200cکشاند و کسانی را که راه فطرت را دنبال کنند به خواست خود هدایت می\u200cکند، و قطعاً شما از کارهایی که انجام داده\u200cاید بازپرسی خواهید شد."
      },
      {
        "index": 94,
        "text": "و سوگندهای خود را دستاویز نیرنگ در میان خود قرار ندهید که گامی که بر ارزش\u200cهای الهی و انسانی استوار بوده است پس از استواری اش می\u200cلغزد و شما بدین سبب که از راه خدا بازمانده\u200cاید در دنیا ناگواری می\u200cچشید و تیره بخت می\u200cگردید و در آخرت نیز عذابی بزرگ خواهید داشت."
      },
      {
        "index": 95,
        "text": "و پیمان خدا را به بهایی اندک مفروشید. قطعاً آنچه نزد خداست ـ اگر بدانید ـ برای شما بهتر از مال و منال دنیاست."
      },
      {
        "index": 96,
        "text": "زیرا آنچه از دنیا در اختیار شماست از بین می\u200cرود، ولی پاداش\u200cهایی که نزد خداست ماندگار است، و ما قطعاً پاداش کسانی را که در وفاداری به پیمان خدا شکیبا بوده\u200cاند، بر پایه بهترین کارهایی که انجام داده\u200cاند عطا می\u200cکنیم."
      },
      {
        "index": 97,
        "text": "هر کس ـ از مرد یا زن ـ کاری شایسته کند و با ایمان باشد، قطعاً او را به حیاتی پاک زنده خواهیم داشت و به چنین کسانی بر پایه بهترین کاری که انجام می\u200cدادند پاداش خواهیم داد."
      },
      {
        "index": 98,
        "text": "پس هرگاه قرآن تلاوت می­کنی از خدا بخواه که تو را از اغواگری\u200cهای شیطانِ رانده شده پناه دهد،"
      },
      {
        "index": 99,
        "text": "زیرا او بر کسانی که ایمان آورده\u200cاند و بر پروردگارشان توکّل می\u200cکنند، هیچ تسلّطی نخواهد داشت."
      },
      {
        "index": 100,
        "text": "تسلّط شیطان فقط بر کسانی است که او را سرپرست خود می\u200cگیرند، و بر کسانی است که با پیروی نمودن از او، وی را شریک خدا قرار می\u200cدهند."
      },
      {
        "index": 101,
        "text": "و هرگاه در مقام نسخ، آیه\u200cای از قرآن را به جای آیه\u200cای دیگر بیاوریم ـ در حالی که خدا به آنچه نازل می\u200cکند داناتر است ـ مشرکان به تو می\u200cگویند: جز این نیست که تو دروغپردازی. چنین نیست، تو از آنچه می\u200cگویند مبرّایی، ولی بیشتر آنان حکمت این تغییرها را نمی\u200cدانند."
      },
      {
        "index": 102,
        "text": "بگو: این آیات جایگزین را (روح القدس) از جانب پروردگارت به حق فرو آورده است، تا کسانی را که ایمان آورده\u200cاند بر ایمانشان ثابت قدم بدارد و برای کسانی که تسلیم فرمان خدایند، هدایت و نویدی باشد."
      },
      {
        "index": 103,
        "text": "ما به خوبی می\u200cدانیم که مشرکان می\u200cگویند قرآن از سوی خدا نیست، بلکه انسانی آن را به محمّد می\u200cآموزد. چنین نیست که می\u200cگویند، زبان آن کسی که قرآن را ساخته او می\u200cدانند نارساست و این قرآن به زبان عربی شیوا و گویاست."
      },
      {
        "index": 104,
        "text": "کسانی که به آیات خدا ایمان نمی\u200cآورند، خدا آنان را هدایت نمی\u200cکند و برای آنان عذابی دردناک خواهد بود، ولی محمّد به آیات خدا ایمان دارد و هدایت یافته است، پس چگونه می\u200cتواند بر خدا دروغ بندد؟"
      },
      {
        "index": 105,
        "text": "تنها کسانی دروغ­می­بافند و آن را به خدا نسبت می­دهند که به آیات خدا ایمان­ندارند، و اینانند که دروغ­گویند."
      },
      {
        "index": 106,
        "text": "کسانی که پس از ایمان آوردنشان، به خدا کافر شوند، نه آن کسی که به گفتن سخنی کفرآمیز مجبور گردد ولی دلش به ایمان آرامش یافته است، بلکه کسانی که سینه را برای کفر گشوده و آن را به دل پذیرفته\u200cاند، خشمی از جانب خدا بر آنان خواهد بود و عذابی بزرگ خواهند داشت."
      },
      {
        "index": 107,
        "text": "این بدان سبب است که آنان با شیفتگی زندگی دنیا را برگزیده و آن را بر آخرت ترجیح داده\u200cاند و بدان سبب است که خدا مردم کفرپیشه را هدایت نمی\u200cکند."
      },
      {
        "index": 108,
        "text": "اینان کسانی اند که خدا بر دل\u200cها و گوش\u200cها و دیدگانشان مهر نهاده است، از این رو نه بُرهانی را درک می\u200cکنند و نه اندرزی را می\u200cشنوند و نه نگاهی عبرت آمیز دارند. اینانند که از سرای آخرت بی خبرند."
      },
      {
        "index": 109,
        "text": "بی تردید، آنان در آخرت زیانکار خواهند بود."
      },
      {
        "index": 110,
        "text": "آری، پروردگار تو کسانی را که پس از شکنجه شدن به دست مشرکان و جاری کردن سخنی کفرآمیز بر زبان، در راه خدا هجرت نمودند و سپس جهاد کردند و شکیبایی ورزیدند، قطعاً پروردگار تو پس از این مراحل آنان را می\u200cآمرزد و بر آنان رحمت می\u200cآورَد."
      },
      {
        "index": 111,
        "text": "روزی که هر کسی در پیشگاه پروردگارش حضور می\u200cیابد در حالی که به دفاع از خویشتن می\u200cپردازد. در آن روز دفاع بی نتیجه است، زیرا به هر کسی آنچه را انجام داده است به طور کامل خواهند داد و به آنان ستم نخواهد شد."
      },
      {
        "index": 112,
        "text": "و خداوند مثلی زده است: شهری که از آسیب\u200cها در امان بود و مردمش در آن آرامش داشتند و روزی اش از هر سو به خوبی و فراوانی به آن می\u200cرسید، ولی نعمت\u200cهای خدا را ناسپاسی کردند، و خدا هم به سزای کارهایی که می\u200cکردند فراگیری گرسنگی و ترس را به آنان چشانید."
      },
      {
        "index": 113,
        "text": "قطعاً، پیامبری از خودشان به سویشان آمد، امّا او را دروغگو شمردند، سرانجام در حالی که ستمکار بودند، عذاب آنان را فرا گرفت."
      },
      {
        "index": 114,
        "text": "پس، از آنچه خدا روزیِ شما کرده که حلال و پاکیزه است بخورید و نعمت\u200cهای خدا را سپاسگزار باشید اگر فقط او را می\u200cپرستید."
      },
      {
        "index": 115,
        "text": "خداوند، تنها مردار و خون و گوشت خوک و آنچه را که هنگام ذبح، نام غیر خدا بر آن برده شده، بر شما حرام کرده است. پس هر کس به خوردن اینها ناچار شود، به شرط آن که ناچاری اش بر اثر ستمکاری و سرکشی نباشد، گناهی بر او نیست، چرا که خداوند بسیار آمرزنده و مهربان است."
      },
      {
        "index": 116,
        "text": "و به سبب این که زبانتان دروغ می\u200cبافد نگویید این چیز حلال است و آن دیگری حرام، تا بر خدا دروغ بندید. قطعاً کسانی که بر خدا دروغ می\u200cبندند نیکبخت نخواهند شد."
      },
      {
        "index": 117,
        "text": "[آنچه از دنیا در اختیار دارند] بهره\u200cای اندک است و برای آنان عذابی دردناک خواهد بود."
      },
      {
        "index": 118,
        "text": "آری بر یهودیان چیزهای پاکیزه\u200cای را حرام نمودیم که پیش از این آنها را بر تو حکایت کردیم، ما با این کار بر آنان ستم نکردیم، بلکه آنان با نافرمانی خدا بر خود ستم می\u200cکردند و سزاوار کیفر شدند و ما به کیفر گناهشان آن چیزها را بر آنان تحریم نمودیم."
      },
      {
        "index": 119,
        "text": "با این حال پروردگار تو کسانی را که از روی نادانی مرتکب گناه شده، سپس بعد از آن توبه نموده و کار شایسته کرده\u200cاند، آری پروردگار تو آنان را پس از توبه شان می\u200cآمرزد و بر آنان رحمت می\u200cآورَد."
      },
      {
        "index": 120,
        "text": "به یقین، ابراهیم به تنهایی یک امّت بود. پرستشگر خدا و فرمانبردار او، و حقگرا و از هرگونه انحرافی به دور بود و هرگز از مشرکان نبود."
      },
      {
        "index": 121,
        "text": "نعمت\u200cهای خدا را سپاسگزار بود و خدا او را برگزید و برای خویش خالص گردانید و او را به راهی راست هدایت کرد."
      },
      {
        "index": 122,
        "text": "و ما در دنیا زندگی نیکویی به او دادیم و قطعاً او در آخرت از شایستگان خواهد بود."
      },
      {
        "index": 123,
        "text": "سپس به تو وحی کردیم که از آیین ابراهیم که حقگرا و از انحراف پیراسته بود و هرگز از مشرکان نبود پیروی کن."
      },
      {
        "index": 124,
        "text": "تعطیلی کار در روز شنبه به عنوان تکلیف و آزمونی بر یهود مقرّر گردید تا دست از کار بکشند و به عبادت خدا بپردازند، ولی آنان پس از ابلاغ این حکم در آن اختلاف کردند (گروهی آن را پذیرفتند و گروهی با آن مخالفت کردند و گروهی نیز با نیرنگ حرمت آن را شکستند) و قطعاً پروردگار تو روز قیامت میان آنان درباره آنچه بر سرش اختلاف می\u200cکردند، داوری خواهد کرد."
      },
      {
        "index": 125,
        "text": "مردم را با برهان و اندرز نیکو به راه پروردگارت فرا خوان و در این رهگذر با بهترین شیوه با آنان مجادله کن. قطعاً پروردگار تو به کسی که از راه او گم گشته داناتر است و او به هدایت یافتگان نیز آگاه\u200cتر است."
      },
      {
        "index": 126,
        "text": "و اگر می\u200cخواهید کافران را به سزای عقوبت\u200cهایی که به شما رسانده\u200cاند مجازات کنید، مانند همان عقوبتی که به شما رسیده است آنان را عقوبت کنید نه بیشتر از آن، و اگر شکیبایی کنید و از عقوبتِ آنان درگذرید، قطعاً چشم پوشی برای صبرپیشگان بهتر از انتقام است."
      },
      {
        "index": 127,
        "text": "ای پیامبر، شکیبایی کن، و شکیبایی تو جز به توفیق خدا نیست، و بر کفر ورزیدن کافران اندوه مخور و از نیرنگ\u200cهایی که می\u200cکنند دلتنگ مباش."
      },
      {
        "index": 128,
        "text": "زیرا خدا با کسانی است که تقوا پیشه کرده\u200cاند و با کسانی است که نیکوکارند."
      }
    ],
    "index": 16
  },
  {
    "aya": [
      {
        "index": 1,
        "text": "منزّه است آن خدای که بنده اش محمّد را در یک شب از مسجدالحرام به سوی مسجدالاقصی (بیت المقدس) که پیرامون آن را برکت دادیم، سیر داد. آری، ما او را بدان جا بردیم تا بخشی از نشانه\u200cهای خود را به او بنمایانیم. به یقین، خداوند در خواست بندگانش را می\u200cشنود و به حال آنان بیناست، از این روی در پیامبر شایستگی این کرامت را دید و آن را به او عطا کرد."
      },
      {
        "index": 2,
        "text": "و به موسی تورات را ارزانی داشتیم و آن را برای بنی اسرائیل مایه هدایت قرار دادیم با این پیام که: در امر دین و دنیا جز من کارسازی مگیرید که مرا در تدبیر جهان شریکی نیست."
      },
      {
        "index": 3,
        "text": "آن کتاب هدایت را از آن روی به بنی اسرائیل دادیم که آنان از نسل کسانی بودند که با نوح بر آن کشتی سوارشان کردیم، و پیش\u200cتر وعده داده بودیم که همراهان نوح را با انواع برکت\u200cها مدد می\u200cرسانیم، زیرا نوح بنده\u200cای بسیار سپاسگزار بود."
      },
      {
        "index": 4,
        "text": "و در آن کتاب به بنی اسرائیل اعلام کردیم که قطعاً دو بار در سرزمین فلسطین فساد به پا خواهید کرد و هر بار به سرکشی بزرگی دست خواهید زد."
      },
      {
        "index": 5,
        "text": "ما نیز هر دو بار از شما انتقام خواهیم گرفت. پس چون زمان تحقق وعده انتقام ما به سزای نخستین بار از آن دو سرکشی فرا رسد، بندگانی از خود را که سخت جنگاورند به سوی شما بسیج می\u200cکنیم. آنان در میان خانه\u200cهای شما درمی آیند و شما را سرکوب می\u200cکنند، و این وعده\u200cای انجام شدنی است."
      },
      {
        "index": 6,
        "text": "و پس از چندی چیرگی بر دشمنانتان را به شما باز می\u200cگردانیم و شما را با اموال و پسرانی فراوان یاری می\u200cدهیم و نفرات شما را بیشتر می\u200cگردانیم."
      },
      {
        "index": 7,
        "text": "این شکست و پیروزی نتیجه عملکرد خودتان است. اگر نیکی کنید به خود نیکی کرده\u200cاید و اگر بدی کنید به خود بدی کرده\u200cاید. و چون زمان تحقق وعده انتقام ما به سزای سرکشی بعدی شما فرا رسد، باز هم بندگانی از خود را بسیج می\u200cکنیم تا چهره\u200cهای شما را اندوهگین کنند و به مسجدالاقصی درآیند و حرمت آن را بشکنند و آن را ویران کنند، چنان که نخستین بار بدان جا وارد شدند و بر هر چه چیره می\u200cشوند، به کلّی آن را تباه سازند."
      },
      {
        "index": 8,
        "text": "پس اگر بعد از آن توبه کنید و به اطاعت خدا بازآیید، امید است پروردگارتان بر شما رحمت آورَد و شما را نجات بخشد، و اگر دیگر بار به فساد و طغیان روی آورید ما نیز به عقوبت شما باز می\u200cگردیم، و بدانید که ما دوزخ را برای کافران تنگنایی قرار داده\u200cایم که نتوانند از آن بگریزند."
      },
      {
        "index": 9,
        "text": "به راستی این قرآن به آیینی که از همه آیین\u200cها استوارتر و جامع\u200cتر است هدایت می\u200cکند، و به آن مؤمنانی که کارهای شایسته می\u200cکنند نوید می\u200cدهد که برای آنان پاداشی بزرگ خواهد بود،"
      },
      {
        "index": 10,
        "text": "و این که برای کسانی که به جهان آخرت ایمان ندارند عذابی دردناک آماده ساخته\u200cایم."
      },
      {
        "index": 11,
        "text": "و انسان همان گونه که خیر و نیکی را می\u200cطلبد و برای آن تلاش می\u200cکند شر و بدی را نیز می\u200cطلبد، چرا که او شتابزده است و بی آن که بیندیشد و خیر و شرّ خویش را بشناسد، شتابان در پی خواسته\u200cهای نفسانی خود می\u200cرود."
      },
      {
        "index": 12,
        "text": "ما شب و روز را دو نشانه توحید قرار داده\u200cایم، شب را که خود نشانه\u200cای است تاریک ساخته و روز را که نشانه\u200cای دیگر است روشن و روشنی بخش گردانده\u200cایم تا شما در پرتو آن روزی خود را که تفضّلی از جانب پروردگارتان است بجویید و شماره سال\u200cها و حساب اوقات را بدانید، و هر چیزی را در آفرینش به خوبی مشخّص ساخته\u200cایم."
      },
      {
        "index": 13,
        "text": "و کارهای نیک و بد هر انسانی را که تعیین کننده سرنوشت اوست برای همیشه به گردن وی آویخته\u200cایم و روز قیامت برای او کارنامه\u200cای بیرون می\u200cآوریم که آن را به صورت گشوده دیدار می\u200cکند."
      },
      {
        "index": 14,
        "text": "به او می\u200cگویند: کارنامه ات را بخوان، همین بس که امروز خود حسابرس کارهای خویش باشی."
      },
      {
        "index": 15,
        "text": "هر که هدایت یافت تنها به سود خود هدایت یافته و هر که گمراه شد تنها به زیان خود گمراه شده است، و هیچ گنهکاری بار گناه دیگری را بر دوش نمی\u200cگیرد، و ما هیچ امّتی را پیش از آن که پیامبری به سویشان بفرستیم به عذاب\u200cهای دنیوی عذاب نکرده\u200cایم."
      },
      {
        "index": 16,
        "text": "و چون زمان آن فرا رسد که دیاری را نابود کنیم، بر نعمت توانگران و مرفّهان آن می\u200cافزاییم و آنان با سرمستی بندگی خدا را رها می\u200cکنند و در آن دیار به فسق و فجور می\u200cپردازند، در نتیجه آن سخن (وعده عذاب) درباره آنان تحقق می\u200cیابد و آن جا را به کلّی نابود می\u200cکنیم."
      },
      {
        "index": 17,
        "text": "چه بسیار امّت\u200cهایی را که پس از نوح هلاک کردیم، و همین بس که پروردگارت به گناهان بندگانش آگاه و بیناست."
      },
      {
        "index": 18,
        "text": "هر کس بهره زندگی دنیای زودگذر را بخواهد و از سرای آخرت چشم بپوشد، در این دنیا به هر کس که بخواهیم و هر اندازه بخواهیم بی هیچ تأخیری عطا می\u200cکنیم، آن گاه دوزخ را برای او مقرّر می\u200cداریم تا ملامت شده و مطرود از رحمت خدا به آن درآید و به آتش آن بسوزد."
      },
      {
        "index": 19,
        "text": "و هر کس زندگی آخرت را بخواهد و برای آن تلاشی درخورِ آن کند و به خدا و پیامبران ایمان داشته باشد، اینانند که تلاششان سپاسگزاری شده و مورد پذیرش خدا قرار خواهد گرفت."
      },
      {
        "index": 20,
        "text": "هر دو گروه ـ هم دنیاطلبان و هم آخرت طلبان ـ را از عطای پروردگارت مدد می\u200cرسانیم، و برای عطای پروردگارت حد و مرزی نیست و از کسی باز داشته نمی\u200cشود و هر کس به قدر استحقاق خود آن را دریافت می\u200cکند."
      },
      {
        "index": 21,
        "text": "بنگر که چگونه در دنیا برخی از مردم را در بهره مندی از موهبت\u200cها بر برخی دیگر برتری داده\u200cایم، بدین سان در آخرت نیز آنان را یکسان قرار نمی\u200cدهیم، بلکه سرای آخرت درجاتی بالاتر دارد و برتریِ مقامات آن بیشتر است."
      },
      {
        "index": 22,
        "text": "با وجود خدا معبود دیگری برای خود قرار مده که نکوهیده و بی یاور از تقرّب به خدا باز خواهی ماند."
      },
      {
        "index": 23,
        "text": "و پروردگار تو مقرّر داشته است که جز او را نپرستید و به پدر و مادر خود نیکی کنید. اگر یکی از آن دو یا هر دو، در کنار تو به کهنسالی رسیدند به آنان کلمه\u200cای ناخوشایند مگوی، و با آنان پرخاشگری مکن، و با ادب و احترام با آنان سخن بگوی."
      },
      {
        "index": 24,
        "text": "و از سر مهربانی بال فروتنی را برای آن دو بگستر و بگو: پروردگارا، بر آنان رحمت آور، چنان که مرا در کودکی پروردند."
      },
      {
        "index": 25,
        "text": "پروردگارتان به آنچه در دل\u200cهای شماست از شما داناتر است. اگر واقعاً شایسته باشید، چنانچه در حق پدر و مادرتان کوتاهی نمودید و پس از آن توبه کردید، قطعاً خدا توبه کنندگان را می\u200cآمرزد."
      },
      {
        "index": 26,
        "text": "و حق خویشاوند و بینوا و در راه مانده را به او بده و هرگز به اسراف ریخت و پاش مکن."
      },
      {
        "index": 27,
        "text": "چرا که ریخت و پاش کنندگان اسرافکار برادران (همدم و همگام) شیاطین\u200cاند، و ابلیس آن شیطان بزرگ همواره نسبت به نعمت\u200cهای پروردگارش ناسپاس بوده است."
      },
      {
        "index": 28,
        "text": "اگر از تهیدستان به علّت آن که مالی در اختیار نداری روی می\u200cگردانی، و گشایشی را از پروردگارت می\u200cطلبی که امید آن را داری، با آنان به نرمی سخن بگوی و آنان را با مهربانی بازگردان."
      },
      {
        "index": 29,
        "text": "و دست خویش بر گردن مبند و بخل مکن و بسیار هم آن را مگشای که هر چه داری ببخشی و در نتیجه نکوهیده و برهنه بر جای بنشینی."
      },
      {
        "index": 30,
        "text": "این سنّت پروردگار توست که روزی را برای هر که بخواهد گشاده می\u200cسازد و بر هر که بخواهد تنگ می\u200cگیرد. به یقین او به بندگانش آگاه و بیناست."
      },
      {
        "index": 31,
        "text": "و فرزندانتان را از بیم این که مبادا تهیدست شوید و آنان به گدایی بیفتند یا با کسانی که همردیف شما نیستند ازدواج کنند نکُشید، ماییم که به آنان و شما روزی می\u200cدهیم. راستی کشتن آنان خطایی است بزرگ."
      },
      {
        "index": 32,
        "text": "و به زنا نزدیک نشوید که آن کاری زشت و راهی بد و نادرست است."
      },
      {
        "index": 33,
        "text": "و انسان را ـ که خدا کشتن او را حرام کرده است ـ جز به حق نکُشید، و هر کس به ستم کشته شود، برای ولیّ او سلطه\u200cای بر قاتل قرار داده\u200cایم، پس نباید در کشتن زیاده روی کند و چند تن را در برابر یک نفر بکشد یا کسی را جز قاتل به قتل رساند. بی تردید، ولیّ مقتول با حکمی که مقرر داشته\u200cایم یاری شده است."
      },
      {
        "index": 34,
        "text": "و به مال یتیم ـ جز به بهترین وجهی که برای او سودآورتر است ـ نزدیک نشوید تا به توانایی خود برسد، و به پیمان\u200cها وفا کنید که قطعاً پیمان\u200cها مورد سؤال قرار خواهند گرفت."
      },
      {
        "index": 35,
        "text": "و چون پیمانه می\u200cکنید، پیمانه را پر سازید و اجناس را با ترازوی درست وزن کنید که این بهتر است و فرجامی نیکوتر دارد."
      },
      {
        "index": 36,
        "text": "و از باورها، رفتارها و گفتارهایی که بدانها علم نداری پیروی مکن، زیرا گوش و چشم و دل، از همه اینها سؤال می\u200cشود که آیا آنچه را دریافته بودند علم بود یا شک و تردیدی به همراه داشت."
      },
      {
        "index": 37,
        "text": "و در زمین از روی سرمستی و خودبینی گام برمدار، که تو هرگز نمی\u200cتوانی زمین را بشکافی و در بزرگی هرگز به بلندای کوه\u200cها نخواهی رسید."
      },
      {
        "index": 38,
        "text": "همه آن تکلیف\u200cها که برشمردیم، بَدش نزد پروردگار تو زشت و ناپسند است."
      },
      {
        "index": 39,
        "text": "این سفارش\u200cها از جمله حکمت\u200cهایی است که پروردگارت به تو وحی کرده است و از همه مهم\u200cتر توحید است، پس با وجود خداوند معبود دیگری برای خود قرار مده که نکوهیده و مطرود از رحمت خدا در دوزخ افکنده خواهی شد."
      },
      {
        "index": 40,
        "text": "آیا پروردگارتان شما را با دادن پسران گرامی داشته و خود از فرشتگان دخترانی برگرفته است؟ راستی سخنی بزرگ بر زبان می\u200cرانید که پیامدهایی ناگوار دارد."
      },
      {
        "index": 41,
        "text": "ما در این قرآن توحید را با دلایل گوناگون بیان کرده\u200cایم تا آن را به خوبی دریابند، ولی چیزی جز گریز از حقیقت بر آنان نمی\u200cافزاید."
      },
      {
        "index": 42,
        "text": "بگو: اگر ـ چنان که مشرکان می\u200cگویند ـ با وجود خدا معبودان دیگری نیز وجود داشت، در این صورت آنها درصدد یافتن راهی به سوی خدای صاحب عرش برمی آمدند تا خود فرمانروایی را در اختیار گیرند."
      },
      {
        "index": 43,
        "text": "منزّه است خدا از این که کسی بر او چیره شود، و بسیار برتر و بالاتر است از آنچه درباره او می\u200cگویند."
      },
      {
        "index": 44,
        "text": "آسمان\u200cهای هفتگانه و زمین و هر که در آنهاست او را تسبیح می\u200cگویند، و هیچ چیزی نیست مگر این که خدا را همراه با ستایش او تسبیح می\u200cگوید، ولی شما تسبیح آنها را درنمی یابید. به راستی که خدا در کیفر منکران بردبار و توبه کنندگان را آمرزگار است."
      },
      {
        "index": 45,
        "text": "و زمانی که قرآن می\u200cخوانی، میان تو و کسانی که به آخرت ایمان ندارند پرده\u200cای قرار می\u200cدهیم که از دیدگانشان مستور است، از این رو حقایق آن را درنمی یابند و به توحید و معاد ایمان نمی\u200cآورند و رسالت تو را تصدیق نمی\u200cکنند."
      },
      {
        "index": 46,
        "text": "و بر دل هایشان پوشش\u200cهایی نهاده\u200cایم تا قرآن را چنان که باید درنیابند، و در گوش هایشان سنگینی قرار داده\u200cایم تا آن را چنان که درخور آن است نشنوند. و هنگامی که پروردگارت را در قرآن به یگانگی یاد کنی پشت می\u200cکنند و می\u200cرمند."
      },
      {
        "index": 47,
        "text": "ما به گوش هایشان آن گاه که به تو گوش می\u200cسپارند داناتریم و از دل هایشان آن گاه که درباره تو به نجوا می\u200cپردازند آگاه تریم، آن گاه که ستمکارانشان می\u200cگویند: شما جز از مردی افسون شده پیروی نمی\u200cکنید."
      },
      {
        "index": 48,
        "text": "بنگر که چگونه برای تو وصف\u200cها گفتند و به همین دلیل گمراه شدند، از این رو نمی\u200cتوانند راهی به سوی ایمان بیابند."
      },
      {
        "index": 49,
        "text": "و گفتند: آیا هنگامی که استخوان\u200cهایی شدیم و پوسیده گشتیم، به راستی با آفرینشی جدید برانگیخته می\u200cشویم؟"
      },
      {
        "index": 50,
        "text": "ای پیامبر، در پاسخ آنان بگو: سنگ شوید یا آهن،"
      },
      {
        "index": 51,
        "text": "یا به آفریده\u200cای دیگر از آنچه در خاطرتان بزرگ می\u200cنماید و پدید آمدن دوباره انسان را از آن دشوار می\u200cبینید، باز هم برانگیخته خواهید شد. پس خواهند گفت: چه کسی ما را به صورت کنونی باز می\u200cگرداند؟ بگو: همان کس که بار نخست شما را پدید آورْد. پس سرهایشان را از روی استهزا به طرف تو حرکت می\u200cدهند و می\u200cگویند: آن چه زمانی خواهد بود؟ بگو: ممکن است آن روز نزدیک باشد."
      },
      {
        "index": 52,
        "text": "روزی حیات دوباره خواهید یافت که خدا شما را برای جزا و پاداش فرا می\u200cخواند و شما ستایش کنان او را اجابت می\u200cکنید و به پا می\u200cخیزید، و آن روز گمان می\u200cبرید که جز اندک زمانی در گورها درنگ نکرده\u200cاید."
      },
      {
        "index": 53,
        "text": "و به بندگان مؤمن من بگو که در گفت و گو با کافران سخنی را که نیکوتر است بگویند و از سخن ناشایسته بپرهیزند که مؤمنان فرمان تو را اطاعت خواهند کرد. بی تردید، شیطان با همین سخنان ناشایسته میان مردم فتنه انگیزی می\u200cکند، زیرا او برای انسان دشمنی آشکار است."
      },
      {
        "index": 54,
        "text": "پروردگارتان به حال شما داناتر است، پس درباره فرجام کار مردم داوری مکنید و آن را به خدا واگذارید، اگر او بخواهد بر شما رحمت می\u200cآورَد یا اگر بخواهد شما را کیفر می\u200cکند. و ما تو را ـ ای پیامبر ـ به عنوان کارگزاری برای آنان نفرستاده\u200cایم تا هر که را بخواهی نجات بخشی و هر که را بخواهی محروم کنی."
      },
      {
        "index": 55,
        "text": "و پروردگارت به کسانی که در آسمان\u200cها و زمینند داناتر است، پس چگونه از حال شما آگاه نباشد؟ و به راستی ما برخی از پیامبران را بر برخی دیگر برتری دادیم و به داود زبور عطا کردیم."
      },
      {
        "index": 56,
        "text": "به مشرکان بگو: فرشتگان و جنّیان و آدمیانی را که به جای خدا معبود خود پنداشته\u200cاید بخوانید. آنها نه می\u200cتوانند گزند و محنت را از شما بزدایند و نه آن را دگرگون سازند."
      },
      {
        "index": 57,
        "text": "کسانی که مشرکان آنها را می\u200cپرستند، خود واسطه ای می\u200cجویند که به وسیله آن به پروردگارشان نزدیک شوند و در پی آنند که ببینند کدامین واسطه به خدا نزدیک\u200cتر است تا راه او را دنبال کنند، آنان خود به رحمت الهی امیدوارند و از عذاب او می\u200cهراسند، چرا که عذاب پروردگارت درخورِ پرهیز است."
      },
      {
        "index": 58,
        "text": "و هیچ شهری نیست مگر این که ما آن را پیش از روز قیامت به هلاکت می\u200cرسانیم یا آن را به عذابی سخت عذاب می\u200cکنیم. این در لوح محفوظ رقم خورده و حتمی شده است."
      },
      {
        "index": 59,
        "text": "و چیزی ما را از فرستادن معجزاتِ پیشنهادی مشرکان باز نداشت جز این که پیشینیان این گونه معجزات را نیز دروغ انگاشتند و ما آنان را هلاک کردیم. ما به قوم ثمود آن ماده شتر را که آیتی روشن بود عطا کردیم ولی با دروغ شمردنش به خود ستم کردند و ما معجزات را جز برای بیم دادن مردم نمی\u200cفرستیم."
      },
      {
        "index": 60,
        "text": "و یاد کن زمانی را که به تو گفتیم: قطعاً پروردگارت بر همه مردم احاطه دارد و راهی را که برمی گزینند می\u200cداند. و ما آن رؤیایی را که در خواب به تو نمایاندیم، و نیز آن گروهی را که چون درخت ریشه کرده\u200cاند و ما آنان را در قرآن لعنت کرده\u200cایم، جز برای آزمایش مردم قرار نداده\u200cایم، و ما مردم را بیم می\u200cدهیم ولی هشدار ما بر آنان جز طغیانی بزرگ نمی\u200cافزاید."
      },
      {
        "index": 61,
        "text": "و برای این که بدانی چگونه مردم به راه خطا می\u200cروند یاد کن زمانی را که به فرشتگان گفتیم: برای آدم سجده کنید. پس همه جز ابلیس سجده کردند. او به خداوند گفت: آیا برای کسی که او را از گِل آفریده\u200cای سجده کنم؟"
      },
      {
        "index": 62,
        "text": "سپس گفت: آیا دیدی این کسی را که بر من برتری دادی؟ اگر مهلتم دهی و مرگ مرا تا روز قیامت به تأخیر افکنی قطعاً نسل او ـ جز اندکی از آنان ـ را لجام خواهم کرد و در پی خویش خواهم برد."
      },
      {
        "index": 63,
        "text": "خدا گفت: برو، ولی هر کس از آنان از تو پیروی کند، دوزخ که کیفری بی کم و کاست است سزای شما خواهد بود."
      },
      {
        "index": 64,
        "text": "و از آنان هر که را توانستی با صدای خود به نافرمانی خدا برانگیز و با سواران و پیادگانت بر آنان بانگ بزن تا به گناه روی آورند، و با آنان در اموال و اولادشان شریک شو و از آنها در همان جهتی که می\u200cخواهی بهره بگیر و به آنان وعده و نوید ده، ولی باید بدانند که شیطان جز وعده\u200cای فریبنده به آنان وعده ای نمی\u200cدهد."
      },
      {
        "index": 65,
        "text": "بی تردید تو را بر بندگان من هیچ تسلّطی نیست، و پروردگارت برای کارسازی امور آنان بسنده است."
      },
      {
        "index": 66,
        "text": "ای مردم، پروردگار شما کسی است که کشتی\u200cها را در دریا برای شما روان می\u200cسازد تا از فضل او برای خود روزی طلب کنید، چرا که با شما مهربان است."
      },
      {
        "index": 67,
        "text": "و هنگامی که در دریا آسیبی به شما می\u200cرسد و در معرض غرق شدن قرار می\u200cگیرید، جز خداوند هر که را برای نیازهای خود می\u200cخوانید به دل و اندیشه شما راه نمی\u200cیابد، ولی هنگامی که شما را رهایی بخشید و به خشکی بازگردانید از او روی برمی تابید. و انسان بسیار ناسپاس است."
      },
      {
        "index": 68,
        "text": "با این وصف، آیا ایمنید از این که خدا گوشه\u200cای از خشکی را بشکافد و شما را در آن نهان سازد، یا طوفانی از شن بر شما فرستد و شما را هلاک سازد، آن گاه هیچ کارسازی که بلا را از شما بگرداند برای خود نیابید؟"
      },
      {
        "index": 69,
        "text": "آیا چون از غرق شدن نجات یافته\u200cاید، ایمن شده\u200cاید از این که بار دیگر خدا شما را به دریا بازگرداند و به علت این که کفر ورزیده\u200cاید تندبادی کشتی شکن بر شما فرو فرستد و شما را غرق کند، آن گاه کسی را برای خود نیابید که ما را به این کار مؤاخذه کند؟"
      },
      {
        "index": 70,
        "text": "به راستی ما فرزندان آدم را به موهبت عقل و خرد گرامی داشته و آنان را در دریا بر کشتی\u200cها و در خشکی بر مرکب\u200cها سوار نموده و از خوراکی\u200cهای مطبوع به آنان روزی داده و آنان را بر بسیاری از کسانی که آفریده\u200cایم چنان که باید برتری بخشیده\u200cایم."
      },
      {
        "index": 71,
        "text": "یاد کن روزی را که هر گروهی را با پیشوایی که برگزیده و از او پیروی کرده است فرا می\u200cخوانیم. پس کسانی که کارنامه آنان به دست راستشان داده شود، کارنامه خود را می\u200cخوانند و به آنان به اندازه رشته هسته خرمایی ستم نمی\u200cشود و پاداششان به طور کامل به آنان عطا می\u200cگردد."
      },
      {
        "index": 72,
        "text": "و هر کس در این دنیا کوردل باشد و از پیشوای به حق پیروی نکند در آخرت نیز کوردل است و به سعادت نمی\u200cرسد و گمراه\u200cتر است و در نتیجه به آمرزش و رحمت الهی دست نمی\u200cیابد."
      },
      {
        "index": 73,
        "text": "ای پیامبر، نزدیک بود مشرکان تو را از آنچه به تو وحی کرده\u200cایم بلغزانند و منحرف کنند تا چیزی را غیر از آنچه به تو وحی کرده\u200cایم به ما نسبت دهی و در آن صورت تو را به دوستی می\u200cگرفتند."
      },
      {
        "index": 74,
        "text": "و اگر ما تو را ثابت قدم نمی\u200cداشتیم نزدیک بود اندکی به آنان متمایل شوی."
      },
      {
        "index": 75,
        "text": "در آن صورت، از عذابی که در زندگی دنیا برای مجرمان مقرّر داشته\u200cایم دو چندان و از عذاب پس از مرگ نیز دو چندان به تو می\u200cچشاندیم، سپس کسی را در برابر ما نمی\u200cیابی که تو را یاری دهد و از عذاب رهایی بخشد."
      },
      {
        "index": 76,
        "text": "و نزدیک بود مشرکان تو را از سرزمین مکّه برکَنند تا از آن جا بیرونت کنند، در آن صورت پس از تو جز اندک زمانی باقی نمی\u200cمانند و به حکم سنّت ما نابود می\u200cشوند."
      },
      {
        "index": 77,
        "text": "همان سنّتی که برای همه پیامبرانی که پیش از تو به رسالت فرستادیم مقرّر داشتیم، و هرگز برای سنّت ما دگرگونی نخواهی یافت."
      },
      {
        "index": 78,
        "text": "نماز را از هنگامی که خورشید از وسط آسمان می\u200cگذرد تا آن گاه که تاریکی شب به نهایت می\u200cرسد برپادار، و نماز صبح را نیز هنگام طلوع فجر به جای آور که قطعاً نماز صبح مشهود فرشتگان شب و روز است."
      },
      {
        "index": 79,
        "text": "و پاره\u200cای از شب را به نماز بیدار باش که این برای تو افزون بر نمازهای واجب است، باشد که پروردگارت به تو مقامی عطا کند که همه آن را بستایند و تو را با آن مقام (مقام شفاعت) در قیامت برانگیزد."
      },
      {
        "index": 80,
        "text": "و بگو: پروردگارا، مرا در هر کاری وارد می\u200cکنی با راستی و درستی وارد کن و از هر کاری بیرون می\u200cآوری با راستی و درستی بیرون بیاور، و برای من از جانب خود تسلطی یاری بخش مقرر دار تا بدین وسیله از عهده انجام وظایف خود برآیم."
      },
      {
        "index": 81,
        "text": "و بگو: حق پدیدار شد و باطل نابود گشت. آری، باطل نابود شدنی است."
      },
      {
        "index": 82,
        "text": "و ما قرآن را که برای مؤمنان مایه شفا و رحمت است فرو می\u200cفرستیم، و ستمکاران (کافران و مشرکان) را چیزی جز زیان نمی\u200cافزاید."
      },
      {
        "index": 83,
        "text": "و هنگامی که به انسان نعمت دهیم، به آن سرگرم می\u200cشود و از ما روی برمی تابد و با حرکت به سمت و سویی که برای خود برگزیده است از ما دور می\u200cشود، و چون گزندی به او رسد از آن روی که خدا را فراموش کرده است نومید می\u200cشود."
      },
      {
        "index": 84,
        "text": "بگو: هر کسی براساس ساختار روانی خود عمل می\u200cکند، پس پروردگار شما بهتر می\u200cداند که چه کسی راه یافته\u200cتر است."
      },
      {
        "index": 85,
        "text": "و از تو ـ ای پیامبر ـ درباره (روح) می\u200cپرسند، بگو: روح از عالَم امر پروردگار من است و به شما از دانش جز اندکی نداده\u200cاند."
      },
      {
        "index": 86,
        "text": "و اگر بخواهیم، روح آسمانی را که به سوی تو فرستاده\u200cایم تا قرآن را بر تو القا کند، از میان می\u200cبریم، آن گاه کسی را نمی\u200cیابی که در برابر ما کارساز تو باشد و او را به تو بازگرداند."
      },
      {
        "index": 87,
        "text": "پس آنچه به تو ارزانی شده تنها در پرتو رحمتی است که از جانب پروردگارت به تو رسیده است، چرا که فضل او بر تو فراوان بوده است."
      },
      {
        "index": 88,
        "text": "بگو: اگر انس و جن گرد هم آیند بر این که مانند این قرآن را بیاورند، مانند آن را نخواهند آورْد، هر چند یکدیگر را یاری دهند."
      },
      {
        "index": 89,
        "text": "به راستی ما در این قرآن برای مردم از هرگونه مَثَلی ـ که حق را آشکار کند و آنان را به ایمان و سپاس الهی گرایش دهد ـ با بیان\u200cهای گوناگون آوردیم، ولی بیشتر مردم نپذیرفتند و به چیزی جز کفر و ناسپاسی روی نیاوردند."
      },
      {
        "index": 90,
        "text": "و مشرکان به پیامبر گفتند: ما هرگز به تو ایمان نمی\u200cآوریم، مگر این که از زمین مکّه برای ما چشمه\u200cای همیشه جاری بجوشانی."
      },
      {
        "index": 91,
        "text": "یا به صورت معجزه، برای تو بوستانی از درختان خرما و انگور باشد، آن گاه در لابه لای آنها نهرهای فراوان روان سازی."
      },
      {
        "index": 92,
        "text": "یا آسمان را ـ چنان که پنداشته\u200cای و ما را بدان تهدید می\u200cکنی ـ پاره پاره بر سر ما فرو افکنی، یا خدا و فرشتگان را رویاروی ما بیاوری تا آنها را بنگریم."
      },
      {
        "index": 93,
        "text": "یا خانه\u200cای از طلا داشته باشی، یا به آسمان بالا روی، و بالا رفتن تو را باور نخواهیم کرد مگر این که کتابی بر ما فرود آوری که آن را بخوانیم. ای پیامبر، در پاسخ آنان بگو: منزّه است پروردگار من از این که چنین قدرتی به کسی بدهد. آیا من جز بشری هستم که به رسالت فرستاده شده\u200cام؟"
      },
      {
        "index": 94,
        "text": "و چیزی مردم را ـ آن گاه که هدایت برایشان آمد ـ از ایمان به رسالت تو باز نداشت مگر این که گفتند: آیا خدا بشری را به رسالت برانگیخته است؟"
      },
      {
        "index": 95,
        "text": "بگو: بر خداست که اهل زمین را هدایت کند، حتی اگر در زمین فرشتگانی بودند که به آرامی در آن راه می\u200cرفتند (براساس قوانین مادی می\u200cزیستند) قطعاً برای هدایت آنها از آسمان فرشته\u200cای که پیام آور وحی ما باشد بر آنان نازل می\u200cکردیم."
      },
      {
        "index": 96,
        "text": "بگو: همین بس که خدا میان من و شما گواه باشد. قطعاً او به بندگان خویش آگاه و بیناست."
      },
      {
        "index": 97,
        "text": "هر که را خدا هدایت کند او رهیافته است، و کسانی را که به گمراهی بیفکند، برای آنان هرگز جز او کارسازانی نخواهی یافت، و روز قیامت آنان را در حالی که بر چهره هایشان افتاده\u200cاند کور و کر و لال محشور می\u200cکنیم. جایگاهشان دوزخ است. هرگاه آتش آن فرو نشیند، شعله\u200cای سوزان برایشان می\u200cافزاییم."
      },
      {
        "index": 98,
        "text": "این است سزایشان، چرا که آیات ما را انکار کردند و گفتند: آیا آن گاه که استخوان\u200cهایی شدیم و پوسیده گشتیم به راستی با آفرینشی جدید برانگیخته می\u200cشویم؟"
      },
      {
        "index": 99,
        "text": "آیا ندانسته\u200cاند که خدایی که آسمان\u200cها و زمین را آفریده است می\u200cتواند مانند آنان را بیافریند؟ چگونه بی باکانه با آیات خدا می\u200cستیزند و حال آن که خداست که برای عمرشان سرآمدی قرار داده است که در آن هیچ تردیدی نیست سپس از آنان انتقام خواهد گرفت؟ ولی ستمکاران حق را نپذیرفته و جز ناسپاسی پیشه نکرده\u200cاند."
      },
      {
        "index": 100,
        "text": "بگو: اگر شما مالک گنجینه\u200cهای رحمت پروردگارم بودید، در آن صورت قطعاً از بیم تنگدستی امساک می\u200cکردید و به مردم چیزی نمی\u200cدادید، چرا که انسان سخت بخیل است."
      },
      {
        "index": 101,
        "text": "و به یقین ما به موسی نُه معجزه روشن عطا کردیم. پس، از بنی اسرائیل درباره زمانی که موسی نزدشان آمد بپرس. فرعون [رسالت موسی را نپذیرفت و] به او گفت: ای موسی، من تو را جادو شده و عقل از دست داده می\u200cپندارم."
      },
      {
        "index": 102,
        "text": "موسی گفت: قطعاً تو دانسته\u200cای که این معجزات را که مایه بصیرت است کسی جز پروردگار آسمان\u200cها و زمین نازل نکرده است، و من تو را ـ ای فرعون ـ سرانجام هلاک شده می\u200cپندارم."
      },
      {
        "index": 103,
        "text": "پس فرعون بر آن شد که موسی و پیروانش را از آن سرزمین بر کَنَد، ولی او و همه کسانی را که با وی بودند، در دریا غرق کردیم."
      },
      {
        "index": 104,
        "text": "و پس از هلاکت فرعون به بنی اسرائیل گفتیم: در سرزمین قدس ساکن شوید، و هنگامی که زمان تحقق آخرین وعده ما در مورد کیفر شما فرا رسد، شما را یکجا از آن سرزمین بیرون کرده به سرزمینی دیگر می\u200cآوریم."
      },
      {
        "index": 105,
        "text": "ما قرآن را به حق نازل کرده\u200cایم و به حق نازل شده و باطلی در آن راه نیافته است. و تو را ـ ای پیامبر ـ تنها نویددهنده و اخطارکننده فرستادیم، پس تو را نسزد چیزی از آن بکاهی یا چیزی بر آن بیفزایی."
      },
      {
        "index": 106,
        "text": "آری، قرآن را به مقتضای نیازها و رویدادها بخش بخش و به صورتی که خوانده شود فرو فرستادیم تا آن را با درنگ بر مردم تلاوت کنی، و آن را به تدریج فرو فرستادیم."
      },
      {
        "index": 107,
        "text": "بگو: به آن ایمان بیاورید یا ایمان نیاورید، در حقانیت آن تأثیری ندارد. قطعاً کسانی که پیش از نزول قرآن از معارف الهی برخوردار شده\u200cاند، هنگامی که قرآن بر آنان تلاوت شود، سجده کنان، بر چانه\u200cهای خود بر زمین می\u200cافتند."
      },
      {
        "index": 108,
        "text": "و می\u200cگویند: منزّه است پروردگار ما. او قیامت را برپا خواهد کرد، زیرا وعده پروردگار ما قطعاً انجام شدنی است."
      },
      {
        "index": 109,
        "text": "آری، گریه کنان بر چانه\u200cهای خود به رویْ می\u200cافتند و قرآن آنان را فروتنی می\u200cافزاید."
      },
      {
        "index": 110,
        "text": "بگو: خدا را با نام (اللّه) بخوانید یا با نام (رحمان) تفاوت نمی\u200cکند، هر کدام را بخوانید از نیکوترین نام هاست و نیکوترین نام\u200cها همه از آن اوست. و نماز خود را با صدای بلند مخوان و آن را بسیار آهسته نیز مخوان، بلکه میان این دو راهی بجوی."
      },
      {
        "index": 111,
        "text": "و بگو: ستایش همه از آنِ خداوند است، همان کسی که فرزندی برای خود نگرفته و در فرمانروایی شریکی ندارد و در تدبیر جهان هستی درمانده نیست تا نیاز به یاوری داشته باشد. خدا را سپاس گوی و او را چنان که شایسته است به بزرگی یاد کن."
      }
    ],
    "index": 17
  },
  {
    "aya": [
      {
        "index": 1,
        "text": "ستایش همه از آنِ خداوند است، همان کسی که این کتاب آسمانی را بر بنده اش محمّد فرو فرستاد و در آن هیچ کژی و انحرافی قرار نداد."
      },
      {
        "index": 2,
        "text": "کتابی که مایه برپایی جوامع انسانی است، تا کافران و گنهکاران را به عذابی سخت که از جانب خداست بیم دهد و به مؤمنانی که کارهای شایسته می\u200cکنند نوید دهد که برای آنان پاداشی نیکو (بهشت) خواهد بود."
      },
      {
        "index": 3,
        "text": "و برای همیشه در آن ماندگارند."
      },
      {
        "index": 4,
        "text": "و تا کسانی را که گفتند: خدا فرزندی برگرفته است، هشدار دهد."
      },
      {
        "index": 5,
        "text": "نه آنان بدین سخن علمی دارند و نه پدرانشان که مقتدای آنانند بدان علمی داشتند. چه بزرگ سخنی است که از دهانشان بیرون می\u200cآید! آنان جز دروغ نمی\u200cگویند."
      },
      {
        "index": 6,
        "text": "بیم آن می\u200cرود که اگر مشرکان به این قرآن ایمان نیاورند تو در پیِ رویگردانی آنان خود را از شدت اندوه به هلاکت بیفکنی."
      },
      {
        "index": 7,
        "text": "ولی جای اندوه نیست، ما آنچه را که روی زمین است زینتی برای آن قرار داده\u200cایم تا بدین وسیله مردم را بیازماییم که کدام یک از آنان کردارش نیکوتر است."
      },
      {
        "index": 8,
        "text": "و هنگامی که آزمون به پایان رسد، آنچه را که بر روی زمین است از بین می\u200cبریم و آن را به صورت خاکی بی گیاه و جایی که مورد رغبت نباشد درمی آوریم."
      },
      {
        "index": 9,
        "text": "آیا پنداشته\u200cای که اصحاب کهف و رقیم از نشانه\u200cهای بسیار شگفت انگیز [و کم نظیر] ما بوده\u200cاند؟ ولی بدان آنچه بر آدمیان می\u200cگذرد نظیر واقعه\u200cای است که بر اصحاب کهف گذشت."
      },
      {
        "index": 10,
        "text": "یاد کن زمانی را که آن جوانان در غار جای گرفتند و گفتند: پروردگارا، از جانب خود رحمتی به ما ببخش و راه درست را به ما بنمای و در کاری که در پیش گرفته\u200cایم راه نجاتی برای ما فراهم کن."
      },
      {
        "index": 11,
        "text": "پس چند سالی در آن غار به آرامی بر گوش هایشان نواختیم و آنان را به خواب فرو بردیم."
      },
      {
        "index": 12,
        "text": "سپس از خواب بیدارشان کردیم تا مشخص کنیم کدام یک از آن دو گروه مدت درنگشان را برشمرده\u200cاند."
      },
      {
        "index": 13,
        "text": "ما داستان آنها را به دور از هر باطلی بر تو حکایت می\u200cکنیم. آنها جوانانی بودند که به پروردگارشان ایمان آوردند و ما آنان را هدایت، افزودیم."
      },
      {
        "index": 14,
        "text": "و دل هایشان را استوار کردیم آن گاه که برخاستند و به سردمداران مشرک خود گفتند: پروردگار ما همان پروردگار آسمان\u200cها و زمین است و ما هرگز به جای او معبودی را نمی\u200cپرستیم، زیرا اگر چنین کنیم، قطعاً سخنی گزاف و ناروا گفته\u200cایم."
      },
      {
        "index": 15,
        "text": "اینها قوم ما هستند که به جای او معبودانی را برگزیده و به پرستش آنها پرداخته\u200cاند. چرا بر شایستگی آنها برای پرستش دلیلی آشکار نمی\u200cآورند؟ این پرستش بی دلیل، افترا بر خداست، و کیست ستمکارتر از کسی که بر خدا دروغ بسته است."
      },
      {
        "index": 16,
        "text": "سپس از مشرکان کناره گرفتند و به یکدیگر گفتند: اکنون که از آنان و از آنچه به جای خدا می\u200cپرستند کناره گرفتید و روی به خدای یکتا آوردید، در آن غار جای گیرید که پروردگارتان رحمتی از رحمت خود را بر شما می\u200cگستراند و برای شما در کارتان گشایشی فراهم می\u200cآورد."
      },
      {
        "index": 17,
        "text": "و اگر خود را میان آنان فرض کنی، می\u200cبینی که چون خورشید برمی آید، از غارشان به سمت راست می\u200cگراید و بر آن جانب پرتو می\u200cافکند. و چون غروب می\u200cکند، از آنان می\u200cگذرد در حالی که نورش بر سمت چپ غار می\u200cتابد، این در حالی است که آنان در جایی فراخ از آن که آفتاب بر آن نمی\u200cتابد قرار گرفته\u200cاند. این از آیات خداست. هر که را خدا هدایت کند او رهیافته است، و هر که را به گمراهی بیفکند، هرگز برای او کارگزاری هدایتگر نخواهی یافت."
      },
      {
        "index": 18,
        "text": "و دیدگانشان را گشوده می\u200cبینی و آنان را بیدار می\u200cانگاری، در حالی که خفته\u200cاند، و ما آنها را از پهلوی چپ به راست و از پهلوی راست به چپ می\u200cگردانیم تا لباس و اندامشان در اثر تماس با زمین فرسوده نگردد، و سگشان بر آستانه غار دو ساعدش را گسترده است. اگر بر آنها سر می\u200cکشیدی، با حالت گریز از آنان روی می\u200cگرداندی و از مشاهده آنها آکنده از ترس می\u200cشدی."
      },
      {
        "index": 19,
        "text": "و همان گونه که خواب را بر آنان مسلط کردیم، بیدارشان نمودیم تا در میان خود از یکدیگر پرسش کنند. گوینده\u200cای از آنان گفت: چقدر در خواب مانده\u200cاید؟ چند تن از آنان گفتند: یک روز یا پاره\u200cای از روز را مانده\u200cایم، و برخی دیگر گفتند: پروردگارتان به مقدار ماندنتان داناتر است، اینک یکی از خودتان را با این درهم هایتان به شهر بفرستید تا بنگرد که غذای کدامین فروشنده پاکیزه\u200cتر است، و از همان برای شما خوردنی بیاورد، و باید با مردم در داد و ستد و رفت و آمدش نرمی کند، مبادا کشمکشی روی دهد و کسی را از حال شما با خبر سازد."
      },
      {
        "index": 20,
        "text": "قطعاً اگر آنان بر شما دست یابند سنگسارتان می\u200cکنند یا شما را به آیین خود باز می\u200cگردانند و در آن صورت هرگز سعادتمند نخواهید شد."
      },
      {
        "index": 21,
        "text": "و بدینسان مردم را از حالشان باخبر ساختیم تا همگان (مؤمنان و کافران) بدانند که وعده خدا حق است و در رستاخیز هیچ تردیدی نیست. آری آن گاه اصحاب کهف را از خوابشان بیدار کردیم و مردم را از حالشان باخبر ساختیم که آنان درباره حقانیت معاد با یکدیگر کشمکش می\u200cکردند. ولی منکران معاد با این نشانه بزرگ به حقیقت راه نیافتند، از این رو گفتند: بنایی (دیواری) بر آنان بسازید و رهایشان کنید، پروردگارشان به حالشان آگاه\u200cتر است، امّا کسانی که در آنچه بدان باور داشتند (حقانیت معاد) پیروز شدند، گفتند: ما حتماً بر آنان مسجدی بنا می\u200cکنیم تا یادشان زنده بماند."
      },
      {
        "index": 22,
        "text": "به زودی مردم در شمارِ اصحاب کهف اختلاف خواهند کرد، برخی خواهند گفت: آنان سه تن بودند و چهارمین آنها سگشان بود، و برخی دیگر خواهند گفت: آنان پنج تن بودند و ششمین آنها سگشان بود ـ آنان تیر در تاریکی می\u200cافکنند و از روی جهل سخن می\u200cگویند ـ و برخی نیز خواهند گفت: آنان هفت تن بودند و هشتمین آنها سگشان بود. بگو: پروردگارم به شمار آنها داناتر است، جز اندکی از مردم کسی شمار آنها را نمی\u200cداند. پس ای پیامبر، با کسانی که درباره آنها سخن می\u200cگویند جز به شیوه\u200cای آشکار که آیات قرآن بر آن دلالت دارد جدال مکن و از هیچ یک از آنان درباره اصحاب کهف نظرخواهی مکن."
      },
      {
        "index": 23,
        "text": "و هرگز در مورد کاری که آهنگ آن را داری مگو: قطعاً من فردا آن را انجام می\u200cدهم."
      },
      {
        "index": 24,
        "text": "مگر این که به همراه آن بگویی: اگر خدا بخواهد. و چنانچه آن را فراموش کردی، پروردگارت را با این وصف که همه امور به دست اوست و جز به اراده او کاری انجام نمی\u200cگیرد یاد کن و بگو: امید است که پروردگارم مرا به چیزی که از یاد او پس از فراموشی، به هدایت نزدیک\u200cتر است (به ذکر همیشگی خود) هدایت کند."
      },
      {
        "index": 25,
        "text": "و اصحاب کهف سیصد سال در غارشان به خواب ماندند و نُه سال نیز بر آن افزودند."
      },
      {
        "index": 26,
        "text": "بگو: خداست که به مدت درنگشان در غار از همه داناتر است، زیرا غیب آسمان\u200cها و زمین تنها از آنِ اوست. چه بینا و شنواست! برای آنان کارگزاری جز او نیست و هیچ کس را در فرمانروایی خود شریک نمی\u200cگیرد."
      },
      {
        "index": 27,
        "text": "آنچه از لوح محفوظ که نگارش یافته پروردگار توست بر تو وحی می\u200cشود تلاوت کن. سخنان او را دگرگون کننده\u200cای نیست، و جز او هرگز پناهگاهی برای خود نخواهی یافت."
      },
      {
        "index": 28,
        "text": "ای پیامبر، به کافران مرفّه که در بند ایمان نیستند دل مبند، بلکه خود را پای بند و همراه کسانی که هر صبح و شام پروردگارشان را می\u200cخوانند و خشنودی او را می\u200cطلبند قرار ده و دیدگانت از آنان نگردد و به کفرپیشگان مرفّه نگراید که آرایش زندگی این دنیا را بخواهی، و از آن کس که ما دلش را از یاد خود غافل ساخته\u200cایم و از پی هوای خویش رفته و کارش نادیده گرفتن حق بوده است پیروی مکن."
      },
      {
        "index": 29,
        "text": "و به آنان بگو: حق از جانب پروردگار شماست. پس هر که بخواهد ایمان بیاورد و هر که بخواهد کافر شود، ولی بدانند که ما برای ستمکاران آتشی آماده کرده\u200cایم که سراپرده اش آنان را احاطه کرده است، و اگر یاری بطلبند، با آبی مانند مس ذوب شده که چهره\u200cها را می\u200cگدازد به فریادشان می\u200cرسند. بد نوشیدنی ای است آن آب و بد تکیه گاهی است آن آتش."
      },
      {
        "index": 30,
        "text": "به یقین، کسانی که ایمان آورده و کارهای شایسته کرده\u200cاند، پاداششان را به طور کامل می\u200cدهیم، زیرا ما پاداش کسی را که کار نیکو کند تباه نمی\u200cکنیم."
      },
      {
        "index": 31,
        "text": "اینانند که برایشان بوستان\u200cهایی دایمی است، از زیر قصرهایشان نهرها روان است. در آن جا با دستواره\u200cهایی زرّین آراسته می\u200cگردند و جامه\u200cهایی سبز از حریر نازک و دیبای ستبر بر تن می\u200cکنند، در آن جا بر تخت\u200cها تکیه می\u200cزنند. نیکو پاداشی است آن بوستان\u200cها و نیکو تکیه گاهی است آن تخت\u200cها،"
      },
      {
        "index": 32,
        "text": "برای آنان که به دنیا دل بسته و از یاد خدا غافلند حکایتی را بیان کن، حکایت دو مردی که به یکی از آنها دو باغ انگور دادیم و گرداگرد آن دو باغ را با درختان خرما پوشاندیم و میان آن دو کشتزاری قرار دادیم."
      },
      {
        "index": 33,
        "text": "درختان هر دو باغ میوه خود را می\u200cدادند و چیزی از آن نمی\u200cکاستند، و میان آن دو باغ نهری جوشان روان ساخته بودیم."
      },
      {
        "index": 34,
        "text": "علاوه بر اینها او ثروتی فراوان داشت، پس به رفیقش در حالی که با او گفتوگو می\u200cکرد، گفت: دارایی من از تو بیشتر است و نفراتم (فرزندان و خدمتکارانم) از تو نیرومندترند."
      },
      {
        "index": 35,
        "text": "آن مرد در حالی که بر اثر فراموشی خدا و غرور و تکبر بر خود ستم کرده بود وارد باغ خود شد و به رفیقش گفت: گمان نمی\u200cکنم این باغ هرگز تباه شود، زیرا اسباب خرمی آن همچنان فراهم است."
      },
      {
        "index": 36,
        "text": "و گمان نمی\u200cکنم که رستاخیز برپا شود، و اگر هم رستاخیزی در کار باشد و من به سوی پروردگارم بازگردانده شوم قطعاً بازگشتی بهتر از این خواهم یافت، چرا که شایستگی من در دنیا نشانگر لیاقت من در آخرت است."
      },
      {
        "index": 37,
        "text": "رفیقش ـ در حالی که با او گفتوگو می\u200cکرد ـ در پاسخ وی گفت: آیا به آن کسی که تو را از خاکی و سپس از نطفه\u200cای آفرید و آن گاه تو را به صورت مردی اعتدال بخشید، کافر شده\u200cای که اراده او را در آفرینش بی اثر می\u200cدانی؟ (۳۷"
      },
      {
        "index": 38,
        "text": "امّا من، حقیقت این است که خدا پروردگار من است و هیچ کس را با پروردگارم در تدبیر امور هستی شریک نمی\u200cسازم."
      },
      {
        "index": 39,
        "text": "و چرا وقتی وارد باغ خود شدی نگفتی: امر آن است که خدا خواسته است و هیچ قدرتی جز در پرتو قدرت خدا نیست؟ و چون فرجام کارها در اختیار اوست، اگر می\u200cبینی مال و فرزندان من از تو کمتر است،"
      },
      {
        "index": 40,
        "text": "ممکن است پروردگارم بهتر از باغ تو به من عطا کند، و بر باغ تو شراره\u200cهایی از آسمان فرو فرستد، در نتیجه آن به صورت زمینی صاف و بی گیاه درآید."
      },
      {
        "index": 41,
        "text": "یا آب آن به زمین فرو رود و هرگز نتوانی آن را به دست آوری."
      },
      {
        "index": 42,
        "text": "و سرانجام، محصولش را تباهی فرا گرفت و او در حالی که باغش بر داربست\u200cهای آن فرو ریخته بود برای آنچه در آن هزینه کرده بود، دست هایش را از پشیمانی به هم می\u200cمالید و می\u200cگفت: ای کاش کسی را با پروردگارم شریک نمی\u200cساختم و به غیر او اعتماد نکرده بودم."
      },
      {
        "index": 43,
        "text": "او که به خدمتکاران و فرزندان خود می\u200cبالید، در آن هنگام هیچ گروهی را جز خدا نداشت که به او یاری رسانند و خود نیز توانِ آن را نداشت که عذاب را از خویشتن بگرداند."
      },
      {
        "index": 44,
        "text": "آری، آن گاه که علل و اسباب بی اثر شود، آشکار می\u200cگردد که فرمانروایی فقط در اختیار خداست، زیرا او حق است و بی عنایت او هیچ چیزی کارساز نیست. پاداش او از همه بهتر و به فرجام نیز از همه نیکوتر است."
      },
      {
        "index": 45,
        "text": "برای آن رفاه طلبانی که به تجمّلات دنیا روی آورده و خدا را از یاد برده\u200cاند زندگی دنیا را مَثَل بزن که مانند آبی است که آن را از آسمان فرو فرستادیم، پس گیاه زمین با آن درآمیخت و سبز و خرّم شد، آن گاه پس از چندی خشک و خرد گشت به گونه\u200cای که بادها آن را از سویی به سوی دیگر پراکنده می\u200cسازند، و خدا بر هر چیزی تواناست."
      },
      {
        "index": 46,
        "text": "مال و پسران زیور زندگی دنیا و زودگذرند، ولی کارهای شایسته که ماندگار است نزد پروردگارت پاداشی بهتر دارد و برای دستیابی به رحمت او امیدبخش\u200cتر است."
      },
      {
        "index": 47,
        "text": "یاد کن روزی را که کوه\u200cها را از جای برکنده و روان می\u200cسازیم در نتیجه زمین را صاف و آشکار می\u200cبینی، و مشرکان را محشور کرده و هیچ یک از آنان را فرو نگذاشته\u200cایم."
      },
      {
        "index": 48,
        "text": "و در یک صف بر پروردگارت عرضه شده\u200cاند و به آنان گفته\u200cایم: همان گونه که نخستین بار شما را آفریدیم و چیزی از زیورهای دنیا را با خود نداشتید اینک نزد ما آمده\u200cاید. تنها زیورهای دنیا بازدارنده شما از کارهای نیک نبود، بلکه می\u200cپنداشتید که هرگز برای شما وعده گاهی مقرّر نخواهیم کرد و قیامتی در کار نخواهد بود."
      },
      {
        "index": 49,
        "text": "و نامه اعمال برای داوری در میان نهاده شده است، آن گاه مشرکان و گنهکاران را می\u200cبینی که از آنچه در آن است بیمناکند و می\u200cگویند: ای وای بر ما، این چه نامه عملی است که هیچ خرد و کلانی را فروگذار نکرده مگر این که آن را به شمار آورده است! و آنچه انجام داده\u200cاند حاضر یافته\u200cاند، و پروردگارت به هیچ کس ستم نمی\u200cکند."
      },
      {
        "index": 50,
        "text": "و یاد کن زمانی را که به فرشتگان گفتیم: برای آدم سجده کنید. پس همه سجده کردند، جز ابلیس که از جنّیان بود و از فرمان پروردگارش سرپیچی کرد. با این وصف آیا او و نسلش را به جای من کارساز خود گرفته\u200cاید، در صورتی که آنها دشمن شمایند؟ بد جایگزینی است که ستمکاران به جای خدا دارند."
      },
      {
        "index": 51,
        "text": "من ابلیس و نسل او را نه گواه بر آفرینش آسمان\u200cها و زمین گرفتم و نه گواه بر آفرینش خودشان، پس چگونه می\u200cتوانند کار جهان هستی را تدبیر کنند یا امور خود را سامان دهند؟ علاوه بر این، آنها عناصری گمراه گرند و من هرگز گمراه کنندگان را مددکار خود نگرفته\u200cام."
      },
      {
        "index": 52,
        "text": "و یاد کن روزی را که خدا به مشرکان می\u200cگوید: کسانی را که شریکان من می\u200cپنداشتید ندا دهید. پس آنها را می\u200cخوانند ولی آنان اجابتشان نمی\u200cکنند، و ما میان آنها فاصله\u200cای قرار داده\u200cایم که روابط آنها را با یکدیگر قطع کند."
      },
      {
        "index": 53,
        "text": "و گنهکاران آتش دوزخ را دیده و دریافته\u200cاند که در آن فرو می\u200cافتند و آتش آنان را فرا می\u200cگیرد و گریزگاهی از آن برای خود نخواهند یافت."
      },
      {
        "index": 54,
        "text": "و به راستی در این قرآن هرگونه مَثَلی که حق را برای مردم آشکار کند و آنان را به ایمان سوق دهد با بیان\u200cهای گوناگون آورده\u200cایم، ولی انسان از هر چیزی جدال پیشه\u200cتر است."
      },
      {
        "index": 55,
        "text": "این مردم، گویی با کفر ورزیدن خود عذاب الهی را می\u200cطلبند، زیرا هنگامی که هدایت برایشان آمد، چیزی آنان را از ایمان آوردن و طلب آمرزش از پروردگارشان باز نداشت جز این که درخورِ آن گردند که سنّتی که درباره گذشتگان اجرا شد و آنان را نابود ساخت درباره اینان نیز اجرا شود، یا عذاب رویارویشان بیاید و با مشاهده آن به ایمان ناگزیر شوند."
      },
      {
        "index": 56,
        "text": "ای پیامبر، مبادا کفر کافران تو را اندوهگین کند، زیرا ما پیامبران را جز بشارت دهنده و اخطارکننده نفرستاده\u200cایم، و کسانی که کافر شده\u200cاند به وسیله باطل به جدال می\u200cپردازند تا حق را بدان پایمال کنند، و آنان آیات من و آنچه را که بدان بیم داده شده\u200cاند به مسخره گرفته\u200cاند."
      },
      {
        "index": 57,
        "text": "و کیست ستمکارتر از آن کس که آیات پروردگارش به او یادآوری شده و از آنها روی برتافته و این دستاورد را که پیش فرستاده فراموش کرده است؟ ما بر دل\u200cهای آنان چندین پوشش گذاشته\u200cایم تا حقیقت را به اندیشه خود درنیابند، و در گوش هایشان سنگینی نهاده\u200cایم تا سخن حق را چنان که باید نشنوند. از این رو، اگر آنان را به هدایت فراخوانی، هرگز هدایت نخواهند شد."
      },
      {
        "index": 58,
        "text": "و پروردگار تو بسیار آمرزنده و صاحب رحمت است، لذا در عذابشان شتاب نمی\u200cکند. اگر به سزای آنچه فراهم آورده\u200cاند، آنان را مؤاخذه می\u200cکرد، قطعاً عذاب را هر چه زودتر بر سرشان فرود می\u200cآورد. آنان تصور نکنند که برای همیشه رهایی یافته\u200cاند، بلکه برای عذابشان موعدی است که در برابر آن هرگز پناهگاهی نخواهند یافت."
      },
      {
        "index": 59,
        "text": "و این شهرهاست که چون مردمش ستم کردند، آنها را هلاک کردیم، ولی در هلاکتشان شتاب نکردیم بلکه برای آن موعدی مقرّر داشتیم."
      },
      {
        "index": 60,
        "text": "و یاد کن زمانی را که موسی به جوانی که پیوسته همراهش بود گفت: همچنان خواهم رفت تا به محل برخورد آن دو دریا برسم یا زمانی دراز راه پویم."
      },
      {
        "index": 61,
        "text": "پس به راه خود ادامه دادند تا وقتی که به محل برخورد آن دو دریا رسیدند و بر صخره\u200cای آرمیدند، از ماهی خود که آن را در کناری نهاده بودند غافل شدند و ماهی راه خود را در دریا که همچون جاده\u200cای بود در پیش گرفت و رفت."
      },
      {
        "index": 62,
        "text": "و هنگامی که از آن جا گذشتند، موسی به جوان همراهش گفت: غذایمان را به ما بده که ما از این سفرمان رنج و خستگی دیدیم."
      },
      {
        "index": 63,
        "text": "جوان گفت: دیدی [چه شد]؟ وقتی کنار آن صخره جای گرفتیم، من فراموش کردم جریان ماهی را برای تو بازگویم، و کسی جز شیطان یاد آن را از خاطرم نبرد، و ماهی به گونه\u200cای شگفت انگیز راه خود را در دریا پیش گرفت و رفت."
      },
      {
        "index": 64,
        "text": "موسی گفت: این رویداد همان چیزی است که ما در پی آن بودیم و این نشانه میعاد ماست، پس بی درنگ ردّ پای خود را دنبال کردند و بازگشتند."
      },
      {
        "index": 65,
        "text": "چون بدان جا رسیدند، بنده\u200cای از بندگان ما (خِضْر) را یافتند که از جانب خود رحمتی به او عطا کرده و از نزد خود دانشی به او آموخته بودیم."
      },
      {
        "index": 66,
        "text": "موسی به او گفت: آیا اجازه می\u200cدهی به دنبال تو بیایم، با این قرار که بخشی از آنچه را که به تو آموخته\u200cاند به من بیاموزی تا به وسیله آن به راه درست رهنمون شوم؟"
      },
      {
        "index": 67,
        "text": "آن عالم (خضر) گفت: تو هرگز نمی\u200cتوانی به همراه من باشی و بر روش آموزش من شکیبایی کنی."
      },
      {
        "index": 68,
        "text": "و چگونه بر چیزی که دانشت بدان احاطه ندارد شکیبایی می\u200cکنی؟"
      },
      {
        "index": 69,
        "text": "موسی گفت: اگر خدا بخواهد مرا شکیبا خواهی یافت و در هیچ کاری تو را نافرمانی نخواهم کرد."
      },
      {
        "index": 70,
        "text": "خضر گفت: اگر دنبال من آمدی، از من درباره کاری که انجام می\u200cدهم چیزی مپرس تا خود از آن برای تو سخنی آغاز کنم."
      },
      {
        "index": 71,
        "text": "پس هر دو به راه افتادند، تا وقتی که سوار کشتی شدند، خضر آن را سوراخ کرد. موسی گفت: آیا آن را سوراخ کردی تا سرنشینانش را غرق کنی؟ به راستی کاری بس ناگوار کردی."
      },
      {
        "index": 72,
        "text": "خضر گفت: آیا به تو نگفتم که هرگز نمی\u200cتوانی به همراه من باشی و بر روش آموزش من شکیبایی ورزی؟"
      },
      {
        "index": 73,
        "text": "موسی گفت: مرا به فراموشی و غفلتم بازخواست مکن و به سبب کارم مرا در تنگنا قرار مده."
      },
      {
        "index": 74,
        "text": "سپس از کشتی پیاده شدند و به راه افتادند، تا وقتی که به پسری نوجوان رسیدند و خضر او را کشت، موسی گفت: آیا شخص بی گناهی را بدون آن که کسی را کشته باشد کشتی؟ به راستی کاری ناپسند مرتکب شدی."
      },
      {
        "index": 75,
        "text": "خضر گفت: آیا به تو نگفتم که هرگز نمی\u200cتوانی به همراه من باشی و بر روش آموزش من شکیبایی کنی؟"
      },
      {
        "index": 76,
        "text": "موسی گفت: اگر پس از این درباره چیزی از تو پرسیدم با من همراهی مکن که قطعاً از جانب من به عذری رسیده\u200cای."
      },
      {
        "index": 77,
        "text": "پس به راه افتادند تا وقتی که به مردم دیاری رسیدند و از اهل آن جا غذا خواستند و آنان از مهمان نمودن و غذا دادن به آن دو خودداری کردند و در آن جا دیواری را یافتند که می\u200cخواست فرو ریزد و خضر آن را استوار ساخت، موسی گفت: اگر می\u200cخواستی بر آن دستمزدی می\u200cگرفتی تا به وسیله آن غذایی تهیه کنیم."
      },
      {
        "index": 78,
        "text": "خضر گفت: این سخن تو باعث جدایی میان من و توست. به زودی دلیل آنچه را که نتوانستی بر آن شکیبایی کنی به تو خبر می\u200cدهم."
      },
      {
        "index": 79,
        "text": "امّا آن کشتی، از آنِ بینوایانی بود که در دریا کار می\u200cکردند و معاش خود را از این طریق تأمین می\u200cنمودند. من خواستم آن را معیوب کنم، زیرا در کمین آنان پادشاهی بود که هر کشتی سالمی را به زور می\u200cگرفت."
      },
      {
        "index": 80,
        "text": "امّا آن نوجوان، پدر و مادرش مؤمن بودند و ما ترسیدیم او با کفر و سرکشی خود، آن دو را در تنگنا قرار دهد و بیازارد."
      },
      {
        "index": 81,
        "text": "پس خواستیم که پروردگارشان برای آنان فرزندی را که در ایمان و نیکوکاری از او بهتر و به رعایت حق خویشاوندی نزدیک\u200cتر باشد، جایگزین او کند."
      },
      {
        "index": 82,
        "text": "و امّا آن دیوار، از آنِ دو پسر یتیم در شهر بود، و زیر آن گنجی وجود داشت که مال آن دو بود، و پدرشان مردی نیکوکار بود، پس پروردگارت خواست که آن دو به توانایی خویش رسند و گنجِ خود را از آن جا بیرون آورند. این به سبب رحمتی بود که از جانب پروردگارت شامل حالشان شده بود. من آنچه انجام دادم از پیش خود نکردم، بلکه فرمان خدا را به جای آوردم. این بود دلیل و خاستگاه آنچه که نتوانستی بر آن شکیبایی کنی."
      },
      {
        "index": 83,
        "text": "و از تو ای پیامبر درباره ذوالقرنین می\u200cپرسند. بگو: به زودی درباره او از قرآن برای شما خواهم خواند."
      },
      {
        "index": 84,
        "text": "ما به او برای حکومت در زمین توانایی بخشیدیم و از هر چیزی که او را به اهدافش برساند وسیله\u200cای به او عطا کردیم."
      },
      {
        "index": 85,
        "text": "پس او وسیله\u200cای فراهم کرد."
      },
      {
        "index": 86,
        "text": "و سپس به راه افتاد، تا وقتی که به غروبگاه خورشید، آخرین معموره\u200cهای مغرب زمین رسید، از ساحل دریا چنین یافت که گویی خورشید در دریایی سیاه و گِل آلود فرو می\u200cرود، و در کنار دریا قومی را یافت و آنان را تحت سلطه خود درآورد. گفتیم: ای ذوالقرنین، با آنان چه خواهی کرد؟ آیا آنان را کیفر می\u200cدهی یا در میانشان به نیکی رفتار می\u200cکنی؟"
      },
      {
        "index": 87,
        "text": "گفت: امّا آن کس که ستم کرده است، به زودی او را کیفر می\u200cکنیم، سپس به سوی پروردگارش بازگردانده می\u200cشود و خداوند او را به عذابی که تصوّر آن را نمی\u200cکرده است معذَّب می\u200cدارد."
      },
      {
        "index": 88,
        "text": "و امّا آن کس که ایمان آورده و کاری شایسته کرده است نیکوترین پاداش را خواهد داشت و به زودی او را به تکالیف سهل و ساده\u200cای مکلّف خواهیم ساخت."
      },
      {
        "index": 89,
        "text": "سپس وسیله دیگری برای حرکت به سوی مشرق فراهم نمود."
      },
      {
        "index": 90,
        "text": "و به راه افتاد، تا وقتی که به جایگاه برآمدنِ خورشید رسید، خورشید را یافت که بر مردمی طلوع می\u200cکند که برای آنان در برابر تابش آن پوششی قرار نداده بودیم."
      },
      {
        "index": 91,
        "text": "ذوالقرنین این گونه عمل می\u200cکرد، در حالی که ما به آنچه در اختیار داشت و به آنچه بر او می\u200cگذشت به خوبی آگاه بودیم و با هدایت ما اهداف خود را پیش می\u200cبرد."
      },
      {
        "index": 92,
        "text": "آن گاه وسیله دیگری برای حرکت به سوی شمال فراهم ساخت."
      },
      {
        "index": 93,
        "text": "و به راه افتاد، تا وقتی که به درّه\u200cای میان آن دو کوه (از کوه\u200cهای قفقاز) رسید، در مجاورت آن دو کوه، قومی عقب مانده را یافت که به آسانی مفهوم هیچ سخنی را درک نمی\u200cکردند."
      },
      {
        "index": 94,
        "text": "گفتند: ای ذوالقرنین، قبیله (یأجوج) و (مأجوج) فسادگرند. آنان به این سرزمین هجوم می\u200cآورند و به قتل و غارت ما می\u200cپردازند. آیا برای تو از اموال خود مزدی مقرّر کنیم که میان ما و آنان سدّی بنا کنی؟"
      },
      {
        "index": 95,
        "text": "ذوالقرنین گفت: من به اموال شما نیازی ندارم. آنچه پروردگارم به من در آن توانایی بخشیده بهتر از دستمزدی است که شما به من می\u200cپردازید. اگر خواهانِ بنای سدّ هستید، مرا با نیروی انسانی و تهیه مصالح سدّ یاری دهید که من میان شما و آنان سدّی استوار بنا خواهم کرد."
      },
      {
        "index": 96,
        "text": "سپس گفت: پاره\u200cهای آهن به من بدهید. پس از آن که پاره\u200cهای آهن را آوردند، آنها را روی هم چید، و وقتی میان آن دو کوه را با پاره\u200cهای آهن و مواد لازم پر کرد و آن دو را برابر ساخت، گفت: در دم\u200cهای آهنگری بدمید. هنگامی که آنها را بسان آتش گداخته کرد گفت: مسِ ذوب شده به من دهید تا بر شکاف\u200cهای آن فروریزم."
      },
      {
        "index": 97,
        "text": "بدین ترتیب سدّی بلند و استوار ساخت. از آن پس قبیله یأجوج و مأجوج نه توانستند از آن بالا روند و نه توانستند در آن رخنه\u200cای پدید آورند."
      },
      {
        "index": 98,
        "text": "ذو القرنین گفت: این سد رحمتی از جانب پروردگار من است که بدین وسیله امّت\u200cهایی از گزند فسادگران مصون می\u200cمانند، و این سدّ تا فرا رسیدن وعده الهی پایدار است، و هنگامی که وعده پروردگارم فرا رسد آن را با خاک یکسان می\u200cکند، و وعده پروردگارم راست و درست است."
      },
      {
        "index": 99,
        "text": "آن روز که چنین شود، مردم را به حال خود وا می\u200cنهیم تا چون دریایی طوفان زده آشفته گردند و مانند امواج به هم درآمیزند، و در صور دمیده می\u200cشود تا مردگان زنده شوند، آن گاه همه آنان را گرد می\u200cآوریم."
      },
      {
        "index": 100,
        "text": "و آن روز دوزخ را برای کافران چنان که باید آشکار می\u200cسازیم."
      },
      {
        "index": 101,
        "text": "همانان که چشمانشان از دیدن نشانه\u200cهای من که باعث یادکرد من است در پرده بود و توانایی شنیدن حکمت\u200cها و اندرزها را نداشتند."
      },
      {
        "index": 102,
        "text": "آیا کسانی که یکتایی خدا را منکر شده\u200cاند پنداشته\u200cاند که بندگان مرا به جای من کارسازانی می\u200cگیرند که آنان را یاری دهند و کیفر مرا از آنان بازدارند؟ چنین نیست، قطعاً ما دوزخ را برای پیش پذیرایی از کافران آماده کرده\u200cایم."
      },
      {
        "index": 103,
        "text": "ای پیامبر، به مشرکان بگو: آیا شما را از کسانی که در همه کارهایشان زیانکارترین مردمند آگاه کنیم؟"
      },
      {
        "index": 104,
        "text": "آنان کسانی اند که تلاششان در زندگی دنیا به بیراهه می\u200cرود و خود می\u200cپندارند که کار نیک انجام می\u200cدهند."
      },
      {
        "index": 105,
        "text": "آنان کسانی اند که نشانه\u200cهای پروردگارشان و لقای او را انکار کرده\u200cاند، در نتیجه اعمالشان تباه شده است، از این رو ما در روز قیامت میزانی برای آنان برپا نمی\u200cکنیم و بی درنگ راهیِ دوزخ خواهند شد."
      },
      {
        "index": 106,
        "text": "این است حقیقت امرشان. سزایشان از آن روی که کافر شدند و نشانه\u200cها و پیامبران مرا به مسخره گرفتند، دوزخ است."
      },
      {
        "index": 107,
        "text": "کسانی که ایمان آورده و کارهای شایسته کرده\u200cاند، باغ\u200cهای فردوس پیش پذیرایی آنان است."
      },
      {
        "index": 108,
        "text": "در آن جاودانه\u200cاند و انتقال از آن جا را نمی\u200cخواهند."
      },
      {
        "index": 109,
        "text": "بگو: اگر دریا برای نگارش کلمات (نشانه\u200cهای روشن) پروردگارم مرکّب شود، پیش از آن که نگارش کلمات پروردگارم پایان پذیرد دریا پایان خواهد یافت، هر چند مانند آن دریا را نیز به مدد آوریم."
      },
      {
        "index": 110,
        "text": "بگو: جز این نیست که من هم بشری مانند شما هستم، با این تفاوت که به من وحی می\u200cشود که معبود شما معبودی یگانه است. پس هر کس به لقای پروردگار خود امید دارد باید کاری شایسته کند و هیچ کس را در پرستش پروردگارش شریک نسازد."
      }
    ],
    "index": 18
  },
  {
    "aya": [
      {
        "index": 1,
        "text": "کاف.\u200cها. یا. عین. صاد."
      },
      {
        "index": 2,
        "text": "این گزارشی است از رحمت بخشی پروردگارت بر بنده اش زکریّا،"
      },
      {
        "index": 3,
        "text": "آن گاه که در خلوتی نهان از مردم پروردگارش را ندا داد."
      },
      {
        "index": 4,
        "text": "گفت: پروردگارا، من استخوانم سست گردیده و قدرتم کم شده و پیری در سرم شعله گونه برافروخته و فراگیر شده است و تاکنون ـ پروردگارا ـ هرگاه تو را خوانده\u200cام از اجابت دعا محروم نبوده\u200cام."
      },
      {
        "index": 5,
        "text": "و من از رفتار بستگانم که پس از من وارثانم خواهند بود بیمناکم و همسرم نازا بوده و اکنون هم سالخورده است، پس از جانب خود وارثی به من عطا کن،"
      },
      {
        "index": 6,
        "text": "فرزندی که از من و از خاندان یعقوب ارث برَد، و او را ـ ای پروردگار من ـ در عقیده و عمل پسندیده گردان."
      },
      {
        "index": 7,
        "text": "ما دعای او را اجابت کردیم و به وسیله فرشتگان به او ابلاغ نمودیم که: ای زکریّا، ما تو را به پسری که نامش یحیی است و پیش\u200cتر همنامی برای او قرار نداده\u200cایم، مژده می\u200cدهیم."
      },
      {
        "index": 8,
        "text": "زکریّا گفت: پروردگارا، چگونه مرا پسری باشد و حال آن که همسرم نازا بوده و اکنون هم سالخورده است و خود نیز از کهنسالی به ناتوانی رسیده\u200cام."
      },
      {
        "index": 9,
        "text": "خدا فرمود: حقیقت چنان است که به تو نوید دادم. پروردگار تو گفته که این کار برای من آسان است و من تو را پیش\u200cتر در حالی که چیزی نبودی آفریدم."
      },
      {
        "index": 10,
        "text": "زکریّا گفت: پروردگارا، نشانه\u200cای برای من قرار ده تا بدانم که آنچه شنیده\u200cام از جانب توست. خدا فرمود: نشانه تو این است که سه شبانه روز، با این که سالمی، نمی\u200cتوانی با مردم سخن بگویی."
      },
      {
        "index": 11,
        "text": "پس از محراب خارج شد و به سوی قومش رفت و با اشاره به آنان فهماند که خدا را منزّه شمرید و بامدادان و عصرگاهان او را تسبیح گویید."
      },
      {
        "index": 12,
        "text": "پس از چندی یحیی را به او عطا کردیم; آن گاه به یحیی گفتیم: ای یحیی، این کتاب (تورات) را به جِدّ و جهد بگیر (آن را نیک بیاموز و به احکام آن عمل کن) و ما به او در کودکی دانش معارف الهی را ارزانی کردیم."
      },
      {
        "index": 13,
        "text": "و نیز از جانب خود، عشق و شوری الهی به او عطا کردیم و در پرتو آن روحش را نیکو پرورش دادیم، و او تقواپیشه بود."
      },
      {
        "index": 14,
        "text": "و در حق پدر و مادرش نیکوکار بود و در برابر مردم تکبّر نورزید و زورگویی نکرد و سرکشی از خود نشان نداد."
      },
      {
        "index": 15,
        "text": "و از روزی که زاده شد، قرین سلامت و از آفت\u200cها پیراسته بود، و مقرّر کردیم که به هنگام مرگش و در عالم برزخ نیز گزندی نبیند، و روزی که زنده برانگیخته می\u200cشود نیز حیاتی پاک داشته باشد و هیچ رنجی به او نرسد."
      },
      {
        "index": 16,
        "text": "و در این کتاب (قرآن) سرگذشت مریم را یاد کن، آن گاه که برای عبادت از کسان خود کناره گرفت و به نقطه\u200cای در شرق مسجد رفت."
      },
      {
        "index": 17,
        "text": "و در برابر آنان پرده\u200cای افکند. در این هنگام، ما روح خود، جبرئیل را به سوی او فرستادیم و جبرئیل در نظر او به صورت انسانی با اندام معتدل نمایان شد."
      },
      {
        "index": 18,
        "text": "مریم دهشت زده گفت: من از تو به خداوند رحمان پناه می\u200cبرم اگر پرهیزگار باشی."
      },
      {
        "index": 19,
        "text": "جبرئیل گفت: من بشر نیستم، بلکه فرستاده پروردگار توام; آمده\u200cام تا پسری به تو ببخشم که از رشدی شایسته برخوردار باشد."
      },
      {
        "index": 20,
        "text": "مریم گفت: چگونه مرا پسری باشد در حالی که هیچ بشری با من تماس نداشته است و بدکاره نیز نبوده\u200cام؟"
      },
      {
        "index": 21,
        "text": "جبرئیل گفت: واقعیّت همان است که به تو گفتم. پروردگارت فرموده است که این کار بر من آسان است. ما این گونه به تو فرزندی می\u200cدهیم تا آنچه باید انجام گیرد و تا او را برای مردم نشانه\u200cای قرار دهیم و از جانب خود او را مایه رحمتی گردانیم، و آفرینش او بدین صورت کاری حتمی است."
      },
      {
        "index": 22,
        "text": "پس مریم به عیسی باردار شد و با حمل خود از خانواده اش کناره گرفت و به مکانی دور رهسپار گشت."
      },
      {
        "index": 23,
        "text": "تا این که درد زایمان او را به سوی تنه خشکیده درخت خرمایی که در آنجا بود کشانید. گفت: ای کاش، پیش از این مرده بودم و به قدری ناچیز بودم که مرا به فراموشی می\u200cسپردند."
      },
      {
        "index": 24,
        "text": "پس عیسی مادرش را از زیر پای او ندا داد که: اندوهگین مباش; همانا پروردگار تو زیر پایت جوی آبی پدید آورده است."
      },
      {
        "index": 25,
        "text": "ساقه درخت خرما را به طرف خود تکان ده که خرمایی تازه بر تو فرو می\u200cریزاند."
      },
      {
        "index": 26,
        "text": "پس، از آن خرمای تازه بخور و از این جوی آب بنوش و بر موهبتی که خدا به تو داده است شادمان باش، و اگر از آدمیان کسی را دیدی که بر تو ایراد می\u200cگیرد، من پاسخ او را خواهم داد، تو قصد روزه کن و بگو: من برای خدای رحمان روزه سکوت نذر کرده\u200cام، از این رو امروز با هیچ انسانی سخن نمی\u200cگویم."
      },
      {
        "index": 27,
        "text": "آن گاه مریم کودک خود را در حالی که او را حمل می\u200cکرد نزد قومش آورْد. قوم او گفتند: ای مریم، به راستی گناهی بزرگ که از تو بعید می\u200cنمود، انجام داده\u200cای."
      },
      {
        "index": 28,
        "text": "ای خواهر هارون، پدرت مرد بدی نبود و مادرت نیز بدکاره نبود."
      },
      {
        "index": 29,
        "text": "مریم به کودکش اشاره کرد که از او سؤال کنید. آنان گفتند: چگونه با کسی که کودکی در گهواره است سخن بگوییم؟"
      },
      {
        "index": 30,
        "text": "عیسی گفت: من بنده خدایم. خدا به من کتاب آسمانی داده و مرا پیامبر گردانیده است."
      },
      {
        "index": 31,
        "text": "و مرا هر جا که باشم مایه برکت قرار داده، و تا زنده\u200cام مرا به نماز و زکات سفارش کرده است."
      },
      {
        "index": 32,
        "text": "و مقرّر داشته است که به مادرم نیکوکار باشم و مرا زورگو و پندناپذیر قرار نداده است."
      },
      {
        "index": 33,
        "text": "و از روزی که زاده شدم، قرین سلامت و از آفت\u200cها پیراسته بودم، و به هنگام مرگم و در عالم برزخ نیز گزندی نخواهم دید، و روزی که زنده برانگیخته می\u200cشوم نیز رنجی به من نخواهد رسید."
      },
      {
        "index": 34,
        "text": "[ای پیامبر،] این است عیسی پسر مریم و این هم ماجرای اوست. من سخن به راستی و درستی می\u200cگویم. این است حقیقت آن کسی که درباره وی تردید می\u200cکنند."
      },
      {
        "index": 35,
        "text": "عیسی فرزند خدا نیست، چرا که خدا را نسزد که فرزندی برگیرد. او از این که نیازمند فرزند باشد منزّه است. چگونه به فرزند نیاز داشته باشد و حال آن که چون کاری را مقرّر کند، جز این نیست که به آن می\u200cگوید: باش، و آن پدید می\u200cآید."
      },
      {
        "index": 36,
        "text": "آن گاه عیسی در ادامه سخنانش گفت: به یقین، خدا پروردگار من و پروردگار شماست، پس او را بپرستید. این است راه راست و درست."
      },
      {
        "index": 37,
        "text": "پس کسانی که عیسی به سوی آنان فرستاده شد، به چند گروه تقسیم شدند و درباره او اختلاف کردند; گروهی به او کفر ورزیدند و گروهی او را خدا خواندند ـ این دو گروه همه کافر بودند ـ و گروهی راه اعتدال را پیمودند. پس وای بر کافران از دیدار روزی بزرگ!"
      },
      {
        "index": 38,
        "text": "روزی که آنان نزد ما می\u200cآیند چقدر شنوا و بینایند، ولی آن روز ستمکاران در گمراهی آشکاری قرار دارند و ظهور حقیقت برای آنان هدایتی را در پی ندارد و آنان را به سعادت نمی\u200cرساند."
      },
      {
        "index": 39,
        "text": "و کافران را از روز حسرت بیم ده از آن گاه که کار به انجام می\u200cرسد و به سوی ما باز می\u200cآیند. آنان از آن روی که اکنون در غفلت اند و به یکتایی خدا ایمان نمی\u200cآورند، در آن روز سعادت خود را از کف داده\u200cاند و حسرت زده خواهند بود."
      },
      {
        "index": 40,
        "text": "به یقین، ما زمین و هر که را بر روی آن است به میراث می\u200cبریم و همه به سوی ما باز گردانده می\u200cشوند."
      },
      {
        "index": 41,
        "text": "و در این کتاب (قرآن) سرگذشت ابراهیم را یاد کن، که او بسیار راستگو و پیامبر بود."
      },
      {
        "index": 42,
        "text": "یاد کن هنگامی را که به پدرش گفت: ای پدر، مگر نه این است که معبود باید از عبادت پرستشگر خود آگاه باشد و امور او را تدبیر کند، پس چرا چیزهایی را می\u200cپرستی که نه می\u200cشنوند و نه می\u200cبینند و نه چیزی را از تو کفایت می\u200cکنند؟"
      },
      {
        "index": 43,
        "text": "ای پدر، حقیقت این است که دانشی برای من فراهم آمده که برای تو فراهم نیامده است، پس مرا پیروی کن که من تو را به راهی راست هدایت می\u200cکنم."
      },
      {
        "index": 44,
        "text": "ای پدر، از شیطان پیروی مکن که او تو را به پرستش غیر خدا می\u200cخواند، زیرا شیطان خدای رحمان را عصیانگر است و تو را جز به نافرمانی خدا فرا نمی\u200cخواند."
      },
      {
        "index": 45,
        "text": "ای پدر، من می\u200cترسم از جانب خدای رحمان عذاب خِذلان به سراغت آید و او تو را به حال خودت واگذارد و در نتیجه دوستدار شیطان گردی و شیطان کار تو را در اختیار گیرد."
      },
      {
        "index": 46,
        "text": "گفت: ای ابراهیم، آیا تو از معبودان من رویگردانی؟ سوگند یاد می\u200cکنم که اگر از رویگردانی خود بازنایستی تو را سنگسار خواهم کرد، و اینک برای مدّتی طولانی مرا ترک کن و کناره گیری کن!"
      },
      {
        "index": 47,
        "text": "ابراهیم گفت: سلام بر تو باد، به زودی از پروردگارم برای تو آمرزش می\u200cطلبم، امید است تو را بیامرزد، زیرا او با من مهربان بوده دعاهای مرا مستجاب کرده است."
      },
      {
        "index": 48,
        "text": "من از شما و از آنچه به جای خدا می\u200cخوانید کناره می\u200cگیرم و پروردگارم را می\u200cخوانم و امید آن دارم که در خواندن پروردگارم از اجابت او محروم نباشم."
      },
      {
        "index": 49,
        "text": "پس هنگامی که از آنان و از آنچه به جای خدا می\u200cپرستیدند کناره گرفت، اسحاق و یعقوب را به او عطا کردیم و همه را پیامبر گردانیدیم."
      },
      {
        "index": 50,
        "text": "و از رحمت خود به آنان بخشیدیم و برایشان در میان مردم ستایشی راستین و والا قرار دادیم."
      },
      {
        "index": 51,
        "text": "و در این کتاب (قرآن) داستان موسی را یاد کن، که او انسانی بود خالص شده برای خدا به گونه\u200cای که هیچ کس و هیچ چیز در او نصیبی نداشت. او فرستاده خدا، و پیامبر بود."
      },
      {
        "index": 52,
        "text": "و از جانب راست کوه طور به او ندا دادیم، و در حالی که با وی به راز سخن گفتیم او را به خود نزدیک ساختیم."
      },
      {
        "index": 53,
        "text": "و از رحمت خویش برادرش هارون را که به پیامبری برگزیدیم، به او عطا کردیم."
      },
      {
        "index": 54,
        "text": "و در این کتاب (قرآن) اسماعیل را یاد کن، که او به وعده خود سخت وفادار و فرستاده خدا، و پیامبر بود."
      },
      {
        "index": 55,
        "text": "و کسان خود را همواره به نماز و زکات فرمان می\u200cداد و نزد پروردگارش پسندیده بود."
      },
      {
        "index": 56,
        "text": "و در این کتاب (قرآن) ادریس را یاد کن، که او بسیار راستگو و پیامبر بود."
      },
      {
        "index": 57,
        "text": "و ما او را به مقامی بلند بالا بردیم."
      },
      {
        "index": 58,
        "text": "این بلندمرتبگان که خدا آنان را از نعمت برخوردار ساخته بود ـ چه پیامبرانی که از نسل آدم و از نسل کسانی که آنان را با نوح بر کشتی نشاندیم و از نسل ابراهیم و اسرائیل بودند، و چه آنان که از پیامبران نبودند ولی آنان را هدایت کردیم و برگزیدیم ـ همه آنان هنگامی که آیات خدای رحمان بر آنان تلاوت می\u200cشد، سجده کنان و گریان بر زمین می\u200cافتادند."
      },
      {
        "index": 59,
        "text": "آن گاه پس از آنان مردمی ناشایسته به جای ایشان آمدند که نماز را تباه ساختند واز خواهش\u200cهای نفسانی پیروی کردند، و به زودی گمراهی خود را خواهند دید."
      },
      {
        "index": 60,
        "text": "مگر کسانی که توبه کردند و ایمان آوردند و کار شایسته انجام دادند، که آنان به بهشت درمی آیند و هیچ ستمی بر آنان نخواهد رفت."
      },
      {
        "index": 61,
        "text": "آنان به بوستان\u200cهایی جاودان که خدای رحمان آنها را به بندگان خود وعده داده و از درک آنان نهان است درمی آیند، و به یقین وعده او انجام شدنی است."
      },
      {
        "index": 62,
        "text": "در آن جا هیچ سخن بیهوده ای نمی\u200cشنوند; فقط سخنی که از سلامت و عافیت حکایت دارد به گوششان می\u200cرسد، و در آن جا هر بامداد و عصرگاه رزق خود را خواهند داشت."
      },
      {
        "index": 63,
        "text": "این همان بهشتی است که آن را به هر کس از بندگانمان که تقواپیشه است به میراث می\u200cدهیم."
      },
      {
        "index": 64,
        "text": "و ما فرشتگان برای رساندن وحی جز به فرمان پروردگار تو ـ ای پیامبر ـ فرود نمی\u200cآییم، زیرا اعمال و آثار ما که پیش روی ماست، و اسباب و عللی که ما براساس آنها وجود یافته\u200cایم، و وجود ما که میان این دو مرحله است همه از آنِ اوست و او از هر جهت بر ما احاطه دارد، و پروردگارت هرگز فراموشکار نبوده است; پس اگر می\u200cبینی ما در آوردن وحی تأخیر کرده\u200cایم این برخاسته از مشیت خداست نه از روی غفلت و فراموشی او."
      },
      {
        "index": 65,
        "text": "چگونه ما در اختیار خدا نباشیم و چگونه او فراموشکار باشد، با این که اوست پروردگار آسمان\u200cها و زمین و آنچه میان آن دو است. پس فقط او را بپرست و بر پرستش او شکیبا باش. آیا برای او همنامی که تدبیرکننده جهان هستی و درخور پرستش باشد می\u200cشناسی؟"
      },
      {
        "index": 66,
        "text": "و انسان، بی آن که از او انتظار رود، می\u200cگوید: آیا چون مُردم، حتماً زنده از گور برانگیخته می\u200cشوم؟"
      },
      {
        "index": 67,
        "text": "آیا انسان به یاد نمی\u200cآورَد که ما او را پیش\u200cتر آفریدیم در حالی که چیزی نبود؟ پس چگونه آفرینش دوباره خود را بعید می\u200cداند؟"
      },
      {
        "index": 68,
        "text": "پس به پروردگارت سوگند که ما پس از بیرون آوردن کافران از گورها آنان را با شیاطین گرد می\u200cآوریم، سپس در حالی که روی هم انباشته شده\u200cاند، آنان را برای عذاب بر گرد دوزخ احضار می\u200cکنیم."
      },
      {
        "index": 69,
        "text": "آن گاه از هر گروهِ هم مسلک هر کدام از آنان را که خدای را نافرمان\u200cتر است بیرون می\u200cکشیم."
      },
      {
        "index": 70,
        "text": "وانگهی، ما به کسانی که برای ورود به دوزخ و سوختن در آتش آن سزاوارترند داناتریم و بهتر از هر کسی می\u200cدانیم که هر کدام درخورِ چه مرتبه\u200cای از عذابند."
      },
      {
        "index": 71,
        "text": "و هیچ یک از شما مردم ـ چه کافران و چه مؤمنان ـ نیست مگر این که گرداگرد دوزخ می\u200cآید. این کار بر پروردگارت حتمی و بایسته است."
      },
      {
        "index": 72,
        "text": "سپس کسانی را که تقواپیشه بوده\u200cاند رهایی می\u200cبخشیم و ستمکاران (کافران و گنهکاران) را در حالی که به زانو در افتاده\u200cاند، در آن جا رها می\u200cکنیم."
      },
      {
        "index": 73,
        "text": "و هنگامی که آیات روشن و روشنگر ما بر مردم خوانده شود، کافران به کسانی که ایمان آورده اند می\u200cگویند: کدام یک از ما دو گروه جایگاهی بهتر و محفلی نیکوتر دارد؟ همو نیکبخت و برحق است و آن هم جز ما کسی نیست."
      },
      {
        "index": 74,
        "text": "راستی اینان چگونه برخورداری از دنیا را نشانه برحق بودن و نیکبختی خود می\u200cدانند و حال آن که چه بسیار نسل\u200cها را که پیش از آنان بودند و اثاثیه\u200cهایی بهتر و منظره\u200cهایی نیکوتر داشتند، نابود کردیم."
      },
      {
        "index": 75,
        "text": "ای پیامبر، به مردم بگو: کسانی که در گمراهی به سر می\u200cبرند، خدای رحمان باید آنان را بر گمراهی شان یاری دهد تا همچنان راه انحراف بپویند، تا وقتی که آنچه را به آنان وعده داده\u200cاند بنگرند، و آن یا عذاب دنیاست و یا برپایی قیامت، به زودی خواهند دانست که چه کسی جایگاهش بدتر و سپاهش ناتوان\u200cتر است."
      },
      {
        "index": 76,
        "text": "و خداوند کسانی را که هدایت یافته\u200cاند بر هدایتشان می\u200cافزاید، و کارهای شایسته که ماندگار است، نزد پروردگارت پاداشی بهتر و فرجامی نیکوتر دارد."
      },
      {
        "index": 77,
        "text": "آیا دیدی آن کسی را که به آیات ما کفر ورزید و گفت: قطعاً به علت کفر ورزیدنم مال و فرزند بسیار به من داده خواهد شد؟!"
      },
      {
        "index": 78,
        "text": "آیا او بر غیب آگاهی یافته است که این گونه سخن می\u200cگوید، یا در پیشگاه خدای رحمان بر این سخنش پیمانی گرفته است؟!"
      },
      {
        "index": 79,
        "text": "چنین نیست که برخورداری از مال و فرزند در اثر کفر باشد; قطعاً ما آنچه را می\u200cگوید محفوظ می\u200cداریم و بر عذاب او آن گونه که باید خواهیم افزود."
      },
      {
        "index": 80,
        "text": "و سخنی را که می\u200cگوید به ارث می\u200cبریم و آن را نزد خود نگاه می\u200cداریم تا او را در برابر آن مجازات کنیم، و او تنها و بدون هیچ یاوری نزد ما خواهد آمد."
      },
      {
        "index": 81,
        "text": "مشرکان به جای خدا معبودانی را به پرستش گرفته\u200cاند تا برای آنان مایه عزّت باشند."
      },
      {
        "index": 82,
        "text": "چنین نیست، به زودی معبودانشان پرستش آنان را انکار می\u200cکنند و با آنان به مخالفت برمی خیزند."
      },
      {
        "index": 83,
        "text": "آیا ندیده\u200cای و ندانسته\u200cای که ما شیاطین را که از معبودان اهل شرک به شمار می\u200cروند به سوی آنان گسیل کرده\u200cایم که آنان را به شرّ و تباهی برمی انگیزند. با این حال چگونه معبودانشان مایه عزّت آنان خواهند بود؟"
      },
      {
        "index": 84,
        "text": "پس برای نابودی کفرپیشگان شتاب مکن، زیرا ما کارهایشان را در مدّت عمرشان برای آنان برمی شمریم تا بدین وسیله عذابشان کنیم."
      },
      {
        "index": 85,
        "text": "روزی [را یاد کن] که تقواپیشگان را گرد آورده و آنان را سواره به سوی بهشت که جایگاه مقربان خدای رحمان است روانه می\u200cکنیم."
      },
      {
        "index": 86,
        "text": "و گنهکاران را در حالی که تشنه\u200cاند به سوی جهنّم می\u200cرانیم."
      },
      {
        "index": 87,
        "text": "خدایان اهل شرک توانِ شفاعت کردن از کسی را ندارند; تنها کسانی می\u200cتوانند شفاعت کنند که از خدای رحمان بر این امر پیمانی گرفته باشند."
      },
      {
        "index": 88,
        "text": "مشرکان گفتند: خدای رحمان فرزندی برگرفته است."
      },
      {
        "index": 89,
        "text": "راستی با این گفتارتان چیزی بس زشت و ناپسند آورده\u200cاید. (۸۹"
      },
      {
        "index": 90,
        "text": "نزدیک است آسمان\u200cها از این سخن پاره پاره شوند و زمین بشکافد و کوه\u200cها به شدت فرو ریزند و نابود شوند،"
      },
      {
        "index": 91,
        "text": "از این که برای خدای رحمان فرزندی خواندند;"
      },
      {
        "index": 92,
        "text": "در حالی که خدای رحمان را نسزد که فرزندی برگیرد."
      },
      {
        "index": 93,
        "text": "هیچ کس در آسمان\u200cها و زمین نیست جز این که روی به سوی خدا دارد و بنده\u200cای در حضور او است."
      },
      {
        "index": 94,
        "text": "و قطعاً آنان را محاسبه نموده و به دقت شماره کرده است. (مهر بندگی بر آنها نهاده است)"
      },
      {
        "index": 95,
        "text": "و روز قیامت همه آنان تنها و تهیدست به حضور او می\u200cآیند; پس چگونه ممکن است برخی از آنان وصف خدایی داشته باشند و فرزند خدا به شمار آیند؟"
      },
      {
        "index": 96,
        "text": "همانا کسانی که ایمان آورده و کارهای شایسته کرده\u200cاند، به زودی خدای رحمان برای آنان در دل\u200cها محبّتی قرار می\u200cدهد."
      },
      {
        "index": 97,
        "text": "جز این نیست که ما با فرو فرستادن این قرآن به زبان تو خواندن و فهمیدن آن را آسان ساختیم تا تقواپیشگان را به وسیله آن نوید، و مردمی را که دشمنی می\u200cکنند بدان بیم دهی."
      },
      {
        "index": 98,
        "text": "و چه بسیار نسل\u200cهایی را که پیش از اینان بودند هلاک کردیم; آیا کسی از آنان را می\u200cیابی یا صدایی از ایشان می\u200cشنوی؟"
      }
    ],
    "index": 19
  },
  {
    "aya": [
      {
        "index": 1,
        "text": "طا،\u200cها."
      },
      {
        "index": 2,
        "text": "ای پیامبر، ما این قرآن را بر تو فرو نفرستادیم تا برای ابلاغ آن به مردم به رنج بیفتی."
      },
      {
        "index": 3,
        "text": "بلکه آن را فرو فرستادیم تا برای کسی که از فرجام غفلت بیم دارد تذکّری باشد."
      },
      {
        "index": 4,
        "text": "این قرآن از جانب کسی نازل شده است که زمین و آسمان\u200cهای بالاتر را آفریده است."
      },
      {
        "index": 5,
        "text": "خدای رحمان بر تخت فرمانروایی عالم استیلا دارد و امور جهان هستی را تدبیر می\u200cکند و سامان می\u200cدهد."
      },
      {
        "index": 6,
        "text": "آنچه در آسمان هاست و آنچه در زمین و آنچه میان آن دو و آنچه زیر خاک و در درون زمین است از آنِ اوست."
      },
      {
        "index": 7,
        "text": "و اگر سخن را آشکارا بگویی، از آن آگاه است، زیرا او نهان تو را و نهان\u200cتر از نهانت را که حتی خود نیز از آن بی خبری می\u200cداند."
      },
      {
        "index": 8,
        "text": "خداست که معبودی شایسته پرستش جز او نیست، زیرا نیکوترین نام\u200cها همه از آنِ اوست."
      },
      {
        "index": 9,
        "text": "آیا داستان موسی به تو رسیده است؟"
      },
      {
        "index": 10,
        "text": "آن گاه که راهش را گم کرده بود و آتشی دید، پس به خانواده اش گفت: این جا بمانید که من آتشی دیدم، می\u200cروم شاید شعله\u200cای از آن برای شما بیاورم تا خود را بدان گرم کنید یا بر گرد آتش راهنمایی بیابم و راه مصر را از او جویا شوم."
      },
      {
        "index": 11,
        "text": "پس هنگامی که نزدیک آتش رسید، ندا داده شد که: ای موسی،"
      },
      {
        "index": 12,
        "text": "همانا من پروردگار تواَم و تو در حضور منی، پس شرط ادب به جای آور و کفش هایت را بیرون کن که تو اینک در وادیِ مقدّس (طوی) هستی."
      },
      {
        "index": 13,
        "text": "و من اینک تو را به رسالت برگزیدم، پس به آنچه به تو وحی می\u200cشود گوش بسپار."
      },
      {
        "index": 14,
        "text": "همانا منم خداوند که معبودی جز من شایسته پرستش نیست، پس مرا عبادت کن و برای آن که به یاد من باشی نماز را برپا دار."
      },
      {
        "index": 15,
        "text": "رستاخیز حتماً آمدنی است. نزدیک است آن را چنان نهان کنم که هیچ خبری از آن ندهم. آری، رستاخیز برپا خواهد شد، تا هر کسی در برابر هر کار نیک و بدی که برای آن تلاش می\u200cکند سزا داده شود."
      },
      {
        "index": 16,
        "text": "پس مبادا آن کس که به سبب پیروی از هوای نفس خود به قیامت ایمان نیاورده است، تو را از ایمان به آن و از یاد کردن آن باز دارد که تباه می\u200cشوی."
      },
      {
        "index": 17,
        "text": "و ای موسی: آنچه در دست راست توست چیست؟"
      },
      {
        "index": 18,
        "text": "موسی گفت: این عصای من است که بر آن تکیه می\u200cکنم و به وسیله آن برای گوسفندانم برگ درختان را فرو می\u200cریزم، و نیازهای دیگری نیز به آن دارم."
      },
      {
        "index": 19,
        "text": "خدا گفت: ای موسی، آن را بینداز."
      },
      {
        "index": 20,
        "text": "پس موسی عصایش را بیفکنْد که ناگهان آن عصا ماری شد که به سرعت می\u200cخزید."
      },
      {
        "index": 21,
        "text": "خدا گفت: آن را بگیر و مترس، به زودی آن را به حالت نخستینش باز می\u200cگردانیم."
      },
      {
        "index": 22,
        "text": "و دستت را زیر بغل خود ببر، وقتی بیرون می\u200cآید، بی هیچ بیماریی سفید و درخشان خواهد بود، که این معجزه دیگری بر رسالت توست."
      },
      {
        "index": 23,
        "text": "هدف این است که پاره\u200cای از نشانه\u200cها و معجزات بزرگ خویش را به تو نشان دهیم."
      },
      {
        "index": 24,
        "text": "به سوی فرعون برو که او سرکشی کرده است."
      },
      {
        "index": 25,
        "text": "موسی گفت: پروردگارا، سینه\u200cام را برایم گشاده ساز تا بتوانم کلام تو را به خوبی دریافت کنم و دشواری\u200cهای رسالت را تحمّل نمایم."
      },
      {
        "index": 26,
        "text": "و کارم را برای من آسان گردان."
      },
      {
        "index": 27,
        "text": "و گره از زبانم بگشای تا رسا سخن بگویم."
      },
      {
        "index": 28,
        "text": "که در این صورت سخنم را درمی یابند."
      },
      {
        "index": 29,
        "text": "و از خانواده\u200cام یاوری برایم قرار ده،"
      },
      {
        "index": 30,
        "text": "هارون برادرم را."
      },
      {
        "index": 31,
        "text": "پشتم را به حمایت او استوار کن."
      },
      {
        "index": 32,
        "text": "و او را در ابلاغ وحی و رسالت شریک من گردان،"
      },
      {
        "index": 33,
        "text": "تا تو را بسیار (در هر مجلسی) تسبیح گوییم،"
      },
      {
        "index": 34,
        "text": "و تو را بسیار (در هر مجتمعی) به یگانگی یاد کنیم."
      },
      {
        "index": 35,
        "text": "قطعاً تو به حال ما بینایی، و می\u200cدانی که ما همواره پرستشگر و تسبیح کننده تو بوده\u200cایم."
      },
      {
        "index": 36,
        "text": "خدا گفت: ای موسی، خواسته ات به تو داده شد."
      },
      {
        "index": 37,
        "text": "و همانا پیش از این نیز باری دیگر به تو نعمتی بزرگ عطا کردیم."
      },
      {
        "index": 38,
        "text": "آن گاه که به مادرت آنچه را که باید الهام شود الهام کردیم،"
      },
      {
        "index": 39,
        "text": "که فرزندت را در صندوق بگذار و آن را به دریا (رود نیل) بیفکن و چنین مقرر کرده\u200cایم که دریا باید او را به ساحل افکند آن گاه فرعون که دشمن من و دشمن اوست وی را از کرانه دریا برمی گیرد. ای موسی، باز هم نعمتی بزرگ به تو ارزانی داشتم، آن گاه که محبّتی از خودم بر تو افکندم تا مجذوب تو گردند و زیر نظر من به تو احسان شود."
      },
      {
        "index": 40,
        "text": "آن گاه که خواهرت می\u200cرفت تا از تو خبر گیرد. متوجّه شد که فرعونیان می\u200cخواهند برای تو دایه\u200cای انتخاب کنند. به آنان گفت: آیا شما را به کسی که سرپرستی او را برعهده گیرد راهنمایی کنم؟ بدین ترتیب تو را به مادرت باز گرداندیم تا چشمش روشن گردد و اندوه نخورد. علاوه بر این، در مرحله دیگر نیز نعمتی بزرگ به تو ارزانی داشتیم، آن گاه که کسی از قِبْطیان را کشتی و بیم آن داشتی که تو را قصاص کنند; پس تو را از اندوه آن نجات بخشیدیم و همواره تو را آزمودیم، پس چندین سال در میان مردم مدین ماندی، تا این که ـ ای موسی ـ با مقدار فراوانی از علم و عمل که برای خود فراهم آوردی، آمدی."
      },
      {
        "index": 41,
        "text": "و باز هم نعمتی بزرگ ارزانی ات کردیم آن گاه که تو را برای خودم خالص گردانیدم."
      },
      {
        "index": 42,
        "text": "تو و برادرت با معجزه\u200cها و نشانه\u200cهای من روانه شوید و در یاد کردن من و فراخواندن مردم به توحید سستی مکنید."
      },
      {
        "index": 43,
        "text": "به سوی فرعون بروید که او سرکشی کرده است."
      },
      {
        "index": 44,
        "text": "و با او به نرمی سخن بگویید، شاید بر اثر یادآوریِ شما حقیقت را دریابد و ایمان بیاورد، یا بترسد و به حق نزدیک شود."
      },
      {
        "index": 45,
        "text": "گفتند: پروردگارا، می\u200cترسیم او بر ما سبقت گیرد و پیش از آن که پیام تو را ابلاغ کنیم ما را کیفر کند یا سر به طغیان بردارد و بیش از پیش بر بنی اسرائیل ستم کند و بر تو آشفته گوید."
      },
      {
        "index": 46,
        "text": "خداوند در پاسخ آن دو گفت: نترسید، حتماً من با شما هستم، آنچه گفته شود می\u200cشنوم و آنچه انجام گیرد می\u200cبینم."
      },
      {
        "index": 47,
        "text": "پس بی هیچ هراسی نزد او بروید و بگویید: ما فرستادگان پروردگار تو هستیم، رسالت ما را بپذیر و به پروردگارت ایمان بیاور و بنی اسرائیل را آزاد کن تا با من رهسپار شوند و آنان را شکنجه مکن، ما برای تو از جانب پروردگارت نشانه\u200cای روشن بر حقّانیت رسالت خویش آورده\u200cایم، و عافیت و سلامت بر کسی باد که از پی هدایت رفته و راه درست پیموده است."
      },
      {
        "index": 48,
        "text": "زیرا به ما وحی شده است که عذاب بر کسی است که آیات خدا را دروغ انگاشت و از آنها روی برتافت."
      },
      {
        "index": 49,
        "text": "موسی و هارون پیام خدا را به فرعون ابلاغ کردند. فرعون گفت: ای موسی، پروردگار شما دو تن کیست؟"
      },
      {
        "index": 50,
        "text": "موسی گفت: پروردگار ما همان کسی است که هستیِ درخورِ هر چیزی را به آن داده، سپس آن را به راه کمال هدایت کرده است."
      },
      {
        "index": 51,
        "text": "فرعون گفت: پس حال مردمان نخستین چگونه است و آنها چگونه سزا داده می\u200cشوند، در حالی که نه از خودشان و نه از کارهایشان کسی آگاه نیست؟"
      },
      {
        "index": 52,
        "text": "موسی گفت: علم آن نزد پروردگار من است. این علمی است که در کتابی گسترده و فراگیر ثبت شده است. پروردگار من نه در علم خود خطا می\u200cکند و نه چیزی را از یاد می\u200cبرد."
      },
      {
        "index": 53,
        "text": "خداوند همان کسی است که زمین را برای شما چون گهواره\u200cای قرار داد تا در آن رشد یابید، و در آن راه\u200cهایی برایتان پدید آورْد تا با پیمودن آنها به خواسته\u200cهای خود دست یابید، و از آسمان آبی فرو فرستاد، پس به وسیله آن انواعی همسان از گیاهان گوناگون برآوردیم."
      },
      {
        "index": 54,
        "text": "از آنها بخورید و دام هایتان را در آنها بچرانید; قطعاً در این مجموعه برای صاحبان خرد نشانه\u200cهایی بر یکتایی خدا در تدبیر جهان است."
      },
      {
        "index": 55,
        "text": "ما شما را از زمین آفریده\u200cایم و شما را در آن بازمی گردانیم و بار دیگر شما را زنده می\u200cکنیم و از آن بیرون می\u200cآوریم."
      },
      {
        "index": 56,
        "text": "به یقین، ما همه معجزات خود را که به موسی دادیم به فرعون نمایاندیم، ولی او آنها را دروغ انگاشت و روی برتافت."
      },
      {
        "index": 57,
        "text": "گفت: ای موسی، آیا به سراغ ما آمده\u200cای تا ما را با سحر خود از سرزمینمان بیرون کنی؟"
      },
      {
        "index": 58,
        "text": "قطعاً ما هم با سحری مانند سحر خودت به سراغت خواهیم آمد و دلیل تو را باطل خواهیم ساخت، پس میان ما و خودت موعدی بگذار که نه ما آن را خلاف کنیم و نه تو، آن هم در مکانی هموار."
      },
      {
        "index": 59,
        "text": "موسی گفت: موعد شما روز عید، روز جشن و آزین باشد، با این شرط که مردم ـ آن گاه که آفتاب گسترش می\u200cیابد ـ آنان را روانه وعده گاه گردانند."
      },
      {
        "index": 60,
        "text": "فرعون موسی را ترک کرد و نیرنگ بازان خود (ساحران و کارگزارانش) را گرد آورد و سپس به وعده گاه آمد."
      },
      {
        "index": 61,
        "text": "موسی به آنان گفت: وای بر شما! با شرک ورزیدن خود، بر خدا دروغ مبندید که شما را به عذابی سخت نابود خواهد کرد. بی تردید هر که بر خدا دروغ بست، از دستیابی به خواسته\u200cهای خود ناامید شد."
      },
      {
        "index": 62,
        "text": "پند موسی در ساحران اثر کرد و میان آنان درباره کارشان نزاع و کشمکش رخ داد. پس فرعون و کارگزارانش $برای رفع اختلاف و واداشتن ساحران به مبارزه با موسی، در نهان به نجوا پرداختند."
      },
      {
        "index": 63,
        "text": "به ساحران گفتند: قطعاً این دو تن جادوگرند و می\u200cخواهند شما را با سحر خود از سرزمینتان بیرون کنند، و آیین و سنّت ملّی شما را که درست\u200cترین سنّت هاست، از بین ببرند."
      },
      {
        "index": 64,
        "text": "پس هر ترفندی که دارید فراهم آورید، آن گاه استوار و هماهنگ به میدان مبارزه آیید. امروز هر که برتری یابد پیروز و خوشبخت می\u200cشود."
      },
      {
        "index": 65,
        "text": "روز وعده فرا رسید و همگان حاضر شدند. جادوگران با اطمینان به پیروزی خود، گفتند: ای موسی یا تو اوّل عصای خویش می\u200cافکنی یا ما نخستین کسی باشیم که ابزار سحر خود می\u200cافکند."
      },
      {
        "index": 66,
        "text": "موسی گفت: نه، بلکه شما آنچه دارید بیفکنید. پس ناگهان ریسمان\u200cها و چوبدستی هایشان بر اثر سحرشان چنین می\u200cنمود که آنها مارهایی هستند که به سرعت می\u200cخزند."
      },
      {
        "index": 67,
        "text": "موسی با مشاهده جادوی بزرگ آنان اندک ترسی احساس کرد، ترسی که تنها در دلش بود، نه در چهره اش آشکار شد و نه در کردارش اثر گذاشت."
      },
      {
        "index": 68,
        "text": "به او گفتیم: مترس که تو قطعاً از هر جهت از آنان برتری."
      },
      {
        "index": 69,
        "text": "و گفتیم: آنچه در دست راست داری بیفکن; چون بیفکنی اژدهایی می\u200cشود که ساخته\u200cهای جادوگران را می\u200cبلعد، زیرا آنچه آنان ساخته\u200cاند ترفند جادوگر است، و جادوگر هر جا درآید پیروز و نیکبخت نخواهد شد."
      },
      {
        "index": 70,
        "text": "پس موسی عصایش را به زمین افکند. عصا اژدها شد و سحر ساحران را یکسره در کام خود فرو برد. ساحران چنان تحت تأثیر حق قرار گرفتند که بی اختیار به سجده افتادند و گفتند: ما به پروردگار هارون و موسی ایمان آوردیم."
      },
      {
        "index": 71,
        "text": "فرعون گفت: پیش از آن که به شما اجازه دهم به او گرویدید؟ قطعاً او بزرگ شماست که با این هدف به شما سحر آموخته است که چون از سوی ما به مبارزه با او دعوت شوید صحنه سازی کنید و او را پیروزِ این میدان گردانید. سوگند یاد می\u200cکنم که به سزای این خیانت، دست و پای شما را یکی از راست و دیگری از چپ خواهم بُرید و شما را بر تنه\u200cهای درختان خرما به صلیب می\u200cکشم و قطعاً خواهید دانست که عذاب کدام یک از ما ـ من یا خدای موسی ـ سخت\u200cتر و پایدارتر است."
      },
      {
        "index": 72,
        "text": "آنان گفتند: ما هرگز تو و مال و جاه تو را بر این معجزات روشن و روشنگر که به ما رسیده است و بر آن کسی که ما را آفریده است برتری نمی\u200cدهیم و بر نمی\u200cگزینیم; پس هر کاری می\u200cخواهی بکن، تو فقط می\u200cتوانی مدت این زندگی دنیا را بر ما تمام کنی."
      },
      {
        "index": 73,
        "text": "ما به پروردگارمان ایمان آوردیم تا گناهان ما و گناه این سحری که ما را به آن وادار کردی بیامرزد، و بدان که خدا از هر کسی بهتر و پاینده\u200cتر است."
      },
      {
        "index": 74,
        "text": "حقیقت این است که ما از آن روی خواهان آمرزش گناهان خود هستیم که هر کس گنهکار به حضور پروردگارش رسد، قطعاً جهنّم برای او خواهد بود، که در آن جا نه می\u200cمیرد تا عذاب نبیند و نه می\u200cرَهَد تا به حیاتی آسوده رسد."
      },
      {
        "index": 75,
        "text": "و کسانی که با ایمان به نزد پروردگارشان آیند در حالی که کارهای شایسته کرده باشند آنان بالاترین درجات را خواهند داشت;"
      },
      {
        "index": 76,
        "text": "همان بوستان\u200cهای پاینده بهشتی با درختان انبوه که از زیر آنها نهرها روان است. در آن جا جاودانه خواهند بود، و این است پاداش کسی که در اثر ایمان و کار شایسته از پلیدی\u200cها پاک شده است."
      },
      {
        "index": 77,
        "text": "و همانا به موسی وحی کردیم که همراه بندگانم (بنی اسرائیل) شبانه از مصر بیرون رو، آن گاه راهی خشک در دریا برای آنان باز کن که نه از فرا رسیدن فرعونیان خواهی ترسید و نه [از غرق شدن] بیمناک خواهی شد."
      },
      {
        "index": 78,
        "text": "پس موسی بنی اسرائیل را از شکاف دریا عبور داد و فرعون نیز با سپاهیانِ خود آنان را دنبال کرد، ولی فرعونیان را از دریا فرا گرفت آنچه فرا گرفت."
      },
      {
        "index": 79,
        "text": "و فرعون قومش را به بیراهه برد و آنان را هدایت نکرد."
      },
      {
        "index": 80,
        "text": "ای بنی اسرائیل، این گونه شما را از چنگال دشمنتان فرعون رهایی بخشیدیم و با شما در جانب راست کوه طور وعده نهادیم و بر شما (منّ) و (سلوی) فرو فرستادیم."
      },
      {
        "index": 81,
        "text": "از آنچه روزی شما کرده\u200cایم ـ که پاک و پاکیزه است ـ بخورید و در بهره برداری از روزی\u200cها با ناسپاسی و کفران نعمت تجاوزگری نکنید که خشم من بر شما لازم خواهد شد، و هر که خشم من بر او لازم شود، قطعاً سقوط می\u200cکند و تباه می\u200cگردد."
      },
      {
        "index": 82,
        "text": "و قطعاً من بسی آمرزنده کسی هستم که از شرک توبه کند و به یکتایی من ایمان آورَد و با اطاعت از دستورات من کار شایسته کند و با پیروی از پیامبران و پذیرش ولایت آنان راه درست را بیابد."
      },
      {
        "index": 83,
        "text": "و ای موسی، چه چیز سبب شد که شتاب کنی و پیش از آمدن آن گروه از قومت که آنان را برای همراهی برگزیدی، به وعده گاه بیایی؟"
      },
      {
        "index": 84,
        "text": "موسی گفت: آنان در پی من هستند، و من ـ پروردگارا ـ با شتاب به سوی تو آمدم تا خشنود شوی."
      },
      {
        "index": 85,
        "text": "خدا گفت: به راستی، ما قوم تو را پس از آمدنت به وعده گاه آزمودیم و سامری آنان را به بیراهه افکند."
      },
      {
        "index": 86,
        "text": "موسی بی درنگ با حالت خشم و اندوه به سوی قومش بازگشت و گفت: ای قوم من، آیا پروردگارتان به شما وعده\u200cای نیکو نداد؟ آیا زمان حضور من در وعده گاه از نظر شما طولانی شد و از بازگشت من ناامید شدید، یا خواستید خشم پروردگارتان بر شما لازم آید که به کفر گرایش یافتید و وعده\u200cای را که با من کردید خلاف نمودید؟"
      },
      {
        "index": 87,
        "text": "گفتند: ما برای ساختن آن گوساله، از اموال خود صرف نکردیم تا عمداً با وعده تو مخالفت کرده باشیم، ولی از زیورآلات فرعونیان بارهایی گران بر دوش داشتیم و آنها را دور انداختیم و سامری این چنین کرد که آنها و آنچه را با خود داشت در آتش افکند."
      },
      {
        "index": 88,
        "text": "پس برای آنان تندیس گوساله\u200cای را که صدای گوساله داشت پدید آورد، سپس او و یارانش گفتند: این معبود شما و معبود موسی است که موسی آن را فراموش کرده و در کوه طور به جستوجویش پرداخته است."
      },
      {
        "index": 89,
        "text": "آیا نمی\u200cبینند که آن تندیس هیچ پاسخی به سخن آنان نمی\u200cدهد، و زیانی را در اختیار ندارد که آن را از ایشان باز دارد و مالک سودی نیست که آن را به سوی ایشان جلب کند، پس چگونه او را خدای خود گرفته\u200cاند؟"
      },
      {
        "index": 90,
        "text": "آنان نه خود به این حقیقت روشن توجه کردند و نه به تذکر هارون گوش فرا دادند، هارون پیش از آمدن موسی به آنان گفت: ای قومِ من، جز این نیست که شما به وسیله این تندیس گوساله مورد آزمایش قرار گرفته\u200cاید و قطعاً پروردگار شما خدای رحمان است، پس از من پیروی کنید و فرمان مرا اطاعت نمایید."
      },
      {
        "index": 91,
        "text": "آنان در پاسخ هارون گفتند: ما هرگز از پرستش آن دست برنمی داریم تا این که موسی به سوی ما بازگردد و تکلیف ما را درباره آن مشخص کند."
      },
      {
        "index": 92,
        "text": "موسی روی به هارون کرد و گفت: ای هارون، هنگامی که دیدی آنان به بیراهه می\u200cروند چه چیز تو را از اطاعت فرمان من باز داشت و تو را بر آن داشت،"
      },
      {
        "index": 93,
        "text": "که از روش من پیروی نکنی؟ آیا از فرمان من که به تو گفته بودم به روش من عمل کن و راه فسادگران را پیروی مکن، سرپیچی کردی؟"
      },
      {
        "index": 94,
        "text": "هارون در حالی که سر و ریشش در چنگ موسی بود، به او گفت: ای پسر مادرم، نه ریش مرا بگیر و نه سرم را; من ترسیدم که در صورت مقاومت در برابر گمراهان، کار به جنگ و خونریزی بینجامد و تو بگویی میان بنی اسرائیل تفرقه افکندی و سخنم را در مورد اصلاح امور پاس نداشتی."
      },
      {
        "index": 95,
        "text": "موسی به سامری روی کرد و گفت: ای سامری، این فتنه بزرگی که برپا کردی چیست و چه چیز تو را به آن وادار کرد؟"
      },
      {
        "index": 96,
        "text": "گفت: من چیزی را دریافتم که مردم آن را درنیافته بودند، و مشتی از آنچه آن رسول بر جای نهاده بود برگرفتم و در آتش افکندم و آن را به صورت گوساله\u200cای درآوردم و نَفْس من این گونه آن کار را در نظرم بیاراست و مرا به آن وسوسه کرد."
      },
      {
        "index": 97,
        "text": "موسی گفت: پس به سزای این کار از میان مردم بیرون رو، و با هیچ کس معاشرت مکن، زیرا بر تو مقرّر شده است که در زندگی خود همواره بگویی: به من نزدیک نشوید و با من تماس نگیرید، و برای تو موعدی خواهد بود که در آن هلاک خواهی گشت و هرگز در مورد آن با تو تخلف نخواهد شد، و به معبودت که بر پرستش آن پایدار بودی بنگر که قطعاً آن را به براده تبدیل خواهیم کرد و ذرّاتش را در دریا پراکنده خواهیم ساخت."
      },
      {
        "index": 98,
        "text": "ای سامری و ای فرزندان اسرائیل، معبود شما تنها خداست که جز او معبودی شایسته پرستش نیست، و دانش او هر چیزی را فراگرفته است."
      },
      {
        "index": 99,
        "text": "ای پیامبر! بدین سان که داستان موسی را بر تو حکایت کردیم، خبر برخی از امت\u200cها و رویدادهایی را که گذشته است بر تو حکایت می\u200cکنیم، و همانا ما از جانب خود کتابی به تو داده\u200cایم که مایه یاد آوردن خداست."
      },
      {
        "index": 100,
        "text": "هر کس از آن روی برتابد، روز قیامت بار سنگینی از گناه بر دوش خواهد کشید."
      },
      {
        "index": 101,
        "text": "و در وزر و وبال آن جاودانه خواهند ماند و روز قیامت بد باری خواهند داشت;"
      },
      {
        "index": 102,
        "text": "همان روز که در صور دمیده می\u200cشود و همگان را به صحنه قیامت می\u200cآورند. آن روز که چنین شود گنهکاران را با چشمانی سبز رنگ که قدرت بینایی ندارد محشور می\u200cکنیم."
      },
      {
        "index": 103,
        "text": "آنان از ترس، آهسته به یکدیگر می\u200cگویند: شما در دنیا بیش از ده روز نمانده\u200cاید."
      },
      {
        "index": 104,
        "text": "ما از همه داناتریم به آنچه می\u200cگویند، آن گاه که بهترینشان در بیان حقیقت، می\u200cگوید: بیش از یک روز در دنیا درنگ نکرده\u200cاید."
      },
      {
        "index": 105,
        "text": "ای پیامبر، از تو در باره کوه\u200cها می\u200cپرسند که به گاهِ قیامت چه خواهند شد؟ بگو: (پروردگارم آنها را ریز ریز و پراکنده خواهد ساخت،"
      },
      {
        "index": 106,
        "text": "و بدین طریق زمین را هموار و صاف وامی گذارد،"
      },
      {
        "index": 107,
        "text": "به گونه\u200cای که در آن هیچ پستی و بلندی نمی\u200cبینی."
      },
      {
        "index": 108,
        "text": "آن روز که چنین شود، همگان دعوتِ آن دعوت کننده را بدون هیچ گونه سرپیچی پیروی می\u200cکنند، و صداها در برابر خدای رحمان خاشع می\u200cشود و جز صدایی آهسته نمی\u200cشنوی."
      },
      {
        "index": 109,
        "text": "آن روز که چنین شود، هیچ شفاعت کننده\u200cای که شفاعتش سود بخشد، وجود نخواهد داشت، مگر کسی که خدای رحمان به او اجازه شفاعت داده و سخنش را پسندیده باشد."
      },
      {
        "index": 110,
        "text": "خداوند از موقعیت پیش روی مجرمان در صحنه قیامت و موقعیت پشت سرشان پیش از برپایی قیامت آگاه است، ولی علم آنان به خدا احاطه ندارد."
      },
      {
        "index": 111,
        "text": "و چهره\u200cها در برابر خدای زنده و برپا دارنده، خوار و درمانده می\u200cشوند، و هر کس در اثر ارتکاب گناه"
      },
      {
        "index": 112,
        "text": "و هر کس بخشی از کارهای شایسته را انجام دهد و با ایمان باشد، نه از تباه شدن حق خود می\u200cترسد و نه از کاسته شدن پاداشش."
      },
      {
        "index": 113,
        "text": "و قرآن را این گونه (با بیانی معجزه آسا) فرو فرستادیم در حالی که آن کتابی خوانده شده و به زبان عربی است و برخی از هشدارها را به صورت\u200cهای گوناگون در آن بیان کردیم، باشد که بترسند و از دشمنی با حق بپرهیزند یا این که یاد حق را در آنان به وجود آورد، پس آن را باور کنند و به آن ایمان آورند."
      },
      {
        "index": 114,
        "text": "پس بلندمرتبه است خدا، آن مالک و فرمانروای جهان هستی که همواره پایدار است و دگرگونی در او راه ندارد. ای پیامبر، در خواندن قرآن، پیش از آن که وحی اش بر تو به پایان رسد، شتاب مکن و بگو: پروردگارا، مرا دانش بیفزای."
      },
      {
        "index": 115,
        "text": "به یقین، ما پیش\u200cتر به آدم سفارش کردیم که از آن درخت نخورد، ولی او سفارش ما را به فراموشی سپرد و ما در او عزمی استوار در حفظ آن نیافتیم."
      },
      {
        "index": 116,
        "text": "و یاد کن زمانی را که به فرشتگان گفتیم: برای آدم سجده کنید. پس همه سجده کردند جز ابلیس که سرباز زد."
      },
      {
        "index": 117,
        "text": "از این رو گفتیم: ای آدم، قطعاً این ابلیس دشمن تو و دشمن همسر توست، مبادا شما را فریب دهد و از این بهشت بیرونتان کند، که برای دستیابی به گذرانِ زندگی به رنج خواهی افتاد."
      },
      {
        "index": 118,
        "text": "قطعاً تو در این جا گرسنگی نخواهی داشت و برهنه نخواهی شد."
      },
      {
        "index": 119,
        "text": "و در این جا نه تشنه خواهی شد و نه آفتاب بر تو خواهد تابید."
      },
      {
        "index": 120,
        "text": "پس شیطان او را وسوسه کرد و گفت: ای آدم، آیا تو را به درختی که میوه اش حیاتی جاودان و سلطنتی زوال ناپذیر می\u200cبخشد، راهنمایی کنم؟"
      },
      {
        "index": 121,
        "text": "آن گاه آدم و همسرش از آن درخت خوردند، در نتیجه شرمگاه هایشان برایشان نمایان شد و شروع کردند از برگ درختان بهشت بر خود بچسبانند. و آدم پروردگارش را نافرمانی کرد و حقیقت را نیافت."
      },
      {
        "index": 122,
        "text": "سپس پروردگارش او را برای خود برگزید، آن گاه به رحمت خویش به او بازگشت و او را به سوی خود هدایت کرد."
      },
      {
        "index": 123,
        "text": "خدا گفت: هر دو از بهشت به زمین فرود آیید در حالی که شما آدمیان و شیاطین دشمن یکدیگرید; پس اگر از جانب من رهنمودی برای شما آمد ـ که خواهد آمد ـ هر کس از رهنمود من پیروی کند نه گمراه می\u200cشود و نه تیره بخت می\u200cگردد."
      },
      {
        "index": 124,
        "text": "و هر کس از یاد من روی برتابد، قطعاً زندگی تنگ و دشواری خواهد داشت، و روز قیامت او را نابینا محشور می\u200cکنیم تا به بهشت راه نیابد.\u200c"
      },
      {
        "index": 125,
        "text": "می\u200cگوید: پروردگارا، چرا مرا نابینا محشور کردی با آن که در دنیا بینا بودم؟"
      },
      {
        "index": 126,
        "text": "خدا می\u200cگوید: ما امروز تو را نابینا محشور کردیم همان گونه که آیات ما در دنیا به تو رسید و تو آنها را نادیده انگاشتی، و همان گونه که در دنیا به وسیله آیات ما هدایت نیافتی امروز فراموش می\u200cشوی و به راه نجات رهنمون نمی\u200cشوی."
      },
      {
        "index": 127,
        "text": "بدین سان کسی را که از مرز بندگی تجاوز کرده و به نشانه\u200cهای پروردگارش ایمان نیاورده است سزا می\u200cدهیم، و قطعاً عذاب آخرت سخت\u200cتر و پایدارتر از عذاب دنیاست."
      },
      {
        "index": 128,
        "text": "آیا این واقعیت، که چه بسیار نسل\u200cها را پیش از این کفرپیشگان به عذاب هلاک کردیم در حالی که اینان هم اکنون در خانه\u200cهای آنان رفت و آمد می\u200cکنند و آثار عذاب را می\u200cنگرند، راه عبرت گرفتن و ایمان آوردن به آیات الهی را برایشان آشکار نساخته است؟ قطعاً برای خردمندان در هلاکت پیشینیان نشانه\u200cهایی است بر این که تکذیب کنندگان آیات الهی به عذاب گرفتار خواهند شد."
      },
      {
        "index": 129,
        "text": "و اگر از جانب پروردگارت از پیش سخنی نرفته بود که آدمیان تا مدتی در زمین می\u200cمانند، و اگر سرآمد معیّنی برایشان مقدر نشده بود، قطعاً به سبب کفر و طغیانشان هلاکت بر آنان لازم می\u200cآمد."
      },
      {
        "index": 130,
        "text": "ای پیامبر، اکنون که از تقدیر الهی آگاه شدی، بر تلخی آنچه می\u200cگویند شکیبا باش و پیش از طلوع خورشید و پیش از غروب آن، همراه با ستایش پروردگارت او را تسبیح گوی، و در بخشی از ساعات شب و اطراف روز نیز به تسبیح او بپرداز، باشد که در اثر مداومت بر ستایش و تسبیح خدا به مقام رضا برسی و از مقدّرات الهی خشنود باشی."
      },
      {
        "index": 131,
        "text": "و به سوی آنچه گروه\u200cهایی از کافران را بدان بهره مند ساخته\u200cایم چشم مدوز. ما زینت زندگانی دنیا را برای کافران مقرر کرده\u200cایم تا آنان را در آنچه داده\u200cایم بیازماییم، و بدان که روزیِ پروردگارت که در آخرت به تو ارزانی می\u200cدارد، بهتر و پاینده\u200cتر است."
      },
      {
        "index": 132,
        "text": "و کسانت را به نماز فرمان ده و [خود نیز] بر آن شکیبا باش. ما از تو روزی نمی\u200cطلبیم، بلکه به تو روزی می\u200cدهیم، و فرجام نیک برای تقواپیشگی است."
      },
      {
        "index": 133,
        "text": "مشرکان مکّه گفتند: چرا محمّد از جانب پروردگارش معجزه\u200cای برای ما نمی\u200cآورد که رسالتش را تأیید کند؟ راستی مگر قرآن به عنوان شاهدی که حقایق کتاب\u200cهای آسمانی نخستین را به روشنی بیان می\u200cکند به آنان نرسیده است؟"
      },
      {
        "index": 134,
        "text": "آنان پیش از آمدن قرآن به خاطر کفر و طغیانگری سزاوار عذاب بودند و اگر ما آنان را پیش از نزول قرآن به عذابی هلاک می\u200cکردیم، می\u200cگفتند: پروردگارا، چرا پیامبری به سوی ما نفرستادی؟ اگر پیامبری فرستاده بودی، ما پیش از آن که بر اثر عذاب خوار و رسوا شویم از آیات تو پیروی می\u200cکردیم."
      },
      {
        "index": 135,
        "text": "ای پیامبر، به آنان بگو: ما و شما در انتظاریم; ما منتظر پیروزی دین خدا و شما منتظر نابودی ما; پس منتظر باشید که به زودی خواهید دانست رهروان راه راست چه کسانی اند و هدایت یافتگان کیانند."
      }
    ],
    "index": 20
  },
  {
    "aya": [
      {
        "index": 1,
        "text": "وقت حسابرسی اعمال مردم به آنان نزدیک شده است و آنان همچنان در غفلت اند و با دل بستن به دنیا و وانهادن توبه و ایمان، از آن رویگردانند."
      },
      {
        "index": 2,
        "text": "هیچ وحی جدیدی که یادآور خدا باشد، از جانب پروردگارشان برایشان نمی\u200cآید مگر این که آن را می\u200cشنوند و به بازی می\u200cپردازند."
      },
      {
        "index": 3,
        "text": "و دل هایشان به بیهوده مشغول است و در جلسه\u200cای کاملا سرّی درباره دعوت پیامبر به گفتوگو نشستند، البته نه همه آنان بلکه ستمکارانشان و گفتند: آیا این شخص (محمّد) جز بشری مانند شماست؟ اگر از جانب خدا پیامی به او رسیده بود قطعاً به شما نیز می\u200cرسید، پس قرآنش افسونی بیش نیست. اکنون آیا شما با این که از بصیرت برخوردارید به افسون می\u200cگرایید؟"
      },
      {
        "index": 4,
        "text": "پیامبر به آنان گفت: پروردگارم هر سخنی را، خواه در آسمان گفته شود و خواه در زمین، می\u200cداند، و اوست که به همه گفته\u200cها شنوا و به همه کارها داناست."
      },
      {
        "index": 5,
        "text": "مشرکان قرآن را نخست افسون خواندند، آن گاه گفتند: نه، بلکه رؤیاهایی آشفته است که محمّد آنها را وحی الهی پنداشته و خود را پیامبر تصوّر کرده است، بلکه آن را خود بافته و کلام خدا قلمداد کرده است، بلکه او شاعر است و قرآنش برخاسته از خیالات شاعرانه اوست. اگر به راستی پیامبر است باید برای ما معجزه\u200cای بیاورد همان گونه که پیامبرانِ نخستین همراه با معجزه فرستاده شدند. اگر معجزه\u200cای بیاورد ما به او ایمان می\u200cآوریم."
      },
      {
        "index": 6,
        "text": "پیش از اینان نیز مردم هیچ شهر و دیاری که از پیامبرانشان درخواست معجزه کردند، با مشاهده آن معجزات ایمان نیاوردند; ازاین رو ما آنان را هلاک کردیم. اکنون آیا این مشرکان با دیدن معجزه ایمان می\u200cآورند با این که مانند پیشینیان تجاوزکارند؟ پس بدانید که برآوردن خواسته آنان مایه ایمانشان نخواهد شد بلکه پی آمدش تنها هلاکت آنان است."
      },
      {
        "index": 7,
        "text": "و پیش از تو نیز جز مردانی را که به آنان وحی می\u200cکردیم به رسالت نفرستادیم. اگر نمی\u200cدانید از پژوهندگان کتاب\u200cهای آسمانی بپرسید تا دریابید که پیامبران از میان انسان\u200cها برخاسته\u200cاند و اگر به همه انسان\u200cها وحی نمی\u200cشود برای آن است که وحی موهبتی است که خدا آن را به هر که بخواهد عطا می\u200cکند."
      },
      {
        "index": 8,
        "text": "ما از پیامبرانمان ویژگی\u200cهای بشری را سلب نکرده و آنان را کالبدهایی که غذا نخورند قرار نداده\u200cایم و در دنیا جاودانه هم نبوده\u200cاند."
      },
      {
        "index": 9,
        "text": "ما آنان را فرستادیم و وعده\u200cای را که به آنان داده بودیم تحقق بخشیدیم، پس آنان و هر که را خواستیم نجات دادیم و تجاوزگران را نابود ساختیم."
      },
      {
        "index": 10,
        "text": "به راستی، ما کتابی به سوی شما فرو فرستادیم که در آن ارجمندترین معارف و پایدارترین احکام برای شما یادآوری شده است. آیا درنمی یابید؟"
      },
      {
        "index": 11,
        "text": "چه بسیار شهرهایی را که مردمانشان ستمکار (کافر و مشرک) بودند در هم شکستیم، و بعد از آنها مردمانی دیگر پدید آوردیم."
      },
      {
        "index": 12,
        "text": "پس آن گاه که عذاب ما را احساس کردند، ناگهان از دیارشان گریختند."
      },
      {
        "index": 13,
        "text": "از روی سرزنش به آنان گفته شد: فرار نکنید، و به سوی نعمت\u200cها و لذت\u200cهایی که در آنها غوطهور بودید و به سوی خانه هایتان بازگردید، باشد که تهیدستان از شما چیزی درخواست کنند و شما در برابر آنان تکبّر کنید و بر خود ببالید."
      },
      {
        "index": 14,
        "text": "آنان از گذشته خود پشیمان شدند و گفتند: ای وای بر ما، که ما واقعاً ستمکار بودیم."
      },
      {
        "index": 15,
        "text": "این سخن همچنان بر زبانشان جاری بود تا این که آنان را چون کشتزاری درو شده گرداندیم و خاموششان کردیم."
      },
      {
        "index": 16,
        "text": "ما آسمان و زمین و آنچه را که میان آن دو است نیافریده\u200cایم که بازی کنندگان باشیم، پس مردم گمان نکنند که به سوی ما باز نمی\u200cگردند و پاداش و کیفری در کار نیست."
      },
      {
        "index": 17,
        "text": "اگر می\u200cخواستیم سرگرمی و بازیچه\u200cای برای خود انتخاب کنیم، آن را از میان آفریدگان انتخاب نمی\u200cکردیم تا نیازمند آنها باشیم; اگر سرگرمی و بازیچه\u200cای اراده می\u200cکردیم آن را از ذات خویش برمی گرفتیم و ما از آن پیراسته\u200cایم."
      },
      {
        "index": 18,
        "text": "ما نه تنها هستی را به بازی نیافریده\u200cایم، بلکه سنّت ما بر این است که حق را بر باطل می\u200cافکنیم آن گاه حق باطل را می\u200cشکند و ناگهان باطل نابود می\u200cشود. وای بر شما از این وصفی که درباره جهان دارید که نه رستاخیزی برای آن قائلید و نه پیام و پیامبری را از جانب خدا باور دارید."
      },
      {
        "index": 19,
        "text": "هیچ کس را توانِ گریز از حسابرسی اعمالش نیست، زیرا هر که در آسمان\u200cها و زمین است از آنِ اوست، و کسانی که مقرّب درگاه اویند تکبّر نمیورزند و از پرستش او سر باز نمی\u200cزنند و خسته نمی\u200cشوند."
      },
      {
        "index": 20,
        "text": "آنان شب و روز تسبیح خدا می\u200cگویند و سستی نمی\u200cکنند."
      },
      {
        "index": 21,
        "text": "آیا کسانی که پیام\u200cهای الهی را نمی\u200cپذیرند، خدایانی از زمین برگزیده\u200cاند که آنها رستاخیز را برپا می\u200cدارند و اعمال مردم را حسابرسی می\u200cکنند؟"
      },
      {
        "index": 22,
        "text": "اگر در آسمان\u200cها و زمین جز خدای یکتا خدایانی وجود می\u200cداشت، قطعاً آسمان\u200cها و زمین در اثر تدبیرهای متضاد تباه می\u200cشد; پس تداوم هستی نشانه تدبیر واحد و یکتاییِ مدبّر آن است. منزّه است خدا، فرمانروای جهان هستی، از آنچه او را به ناروا وصف می\u200cکنند که برای او شریک می\u200cپندارند."
      },
      {
        "index": 23,
        "text": "او چون مالک همه چیز است، از آنچه می\u200cکند باز خواست نمی\u200cشود، ولی آنان (مشرکان و معبودانشان) بازخواست خواهند شد."
      },
      {
        "index": 24,
        "text": "آیا جز خدای یکتا خدایانی برای خود گرفته\u200cاند؟ بگو: برهانتان را بیاورید. این قرآن برای همراهان من مایه یادآوری است و کتاب\u200cهای آسمانی گذشته نیز برای امّت\u200cهای پیشین مایه یادآوری بوده است; همه آنها از یکتایی خدا یاد کرده و تنها او را شایسته پرستش دانسته\u200cاند، بلکه بیشتر کافران حق را نمی\u200cشناسند و به همین سبب از آن رویگردانند."
      },
      {
        "index": 25,
        "text": "و ما پیش از تو هیچ پیامبری را به رسالت نفرستادیم مگر این که به او وحی می\u200cکردیم که: معبودی شایسته پرستش جز من نیست، پس شما و امّت هایتان مرا بپرستید."
      },
      {
        "index": 26,
        "text": "مشرکان گفتند: خدای رحمان فرشتگان را به فرزندی برگرفته است. منزّه است خدا از داشتن فرزند; بلکه فرشتگان بندگانی اند که خدا آنان را گرامی داشته است."
      },
      {
        "index": 27,
        "text": "آنان در سخن گفتن بر او پیشی نمی\u200cگیرند و تنها به فرمان او کار می\u200cکنند."
      },
      {
        "index": 28,
        "text": "خدا از رفتار و گفتار فرشتگان که در پیش روی دارند و از عوامل پیدایش آنان که پشت سر نهاده\u200cاند با خبر است; ازاین رو آنان را شایسته بندگی خویش دانسته و به آن گرامیشان داشته است. آنان جز برای کسی که خدا دینش را پسندیده باشد، شفاعت نمی\u200cکنند و خود از ترس عذاب او هراسانند; زیرا می\u200cدانند که خدا بر بردن پاکی و عصمتشان تواناست."
      },
      {
        "index": 29,
        "text": "و هر کس از آنان بگوید که من معبودی شایسته پرستشم نه خداوند، دوزخ را به عنوان کیفر او مقرّر می\u200cداریم و همه ستمکاران را بدین سان سزا می\u200cدهیم."
      },
      {
        "index": 30,
        "text": "آیا کسانی که ربوبیّت خدا را منکر شده\u200cاند ندانسته\u200cاند که آسمان\u200cها و زمین به هم پیوسته بودند و ما آنها را از هم گشودیم، و هر چیز زنده\u200cای را از آب آفریدیم؟ با این وصف آیا باور نمی\u200cکنند که تدبیر امور آسمان\u200cها و زمین همچون آفرینش آنها کار ماست؟"
      },
      {
        "index": 31,
        "text": "و در زمین کوه\u200cهایی استوار پدید آوردیم تا زمین مردم را نلرزاند، و در میان کوه\u200cها راه\u200cهایی فراخ پدید آوردیم، باشد که آنان به مقصد خود راه یابند."
      },
      {
        "index": 32,
        "text": "و آسمان را سقفی محفوظ از نفوذ شیاطین قرار دادیم. در آن نشانه\u200cهایی است بر یکتایی ما، ولی مردم از نشانه\u200cهای موجود در آن رویگردانند."
      },
      {
        "index": 33,
        "text": "اوست آن کسی که شب و روز و خورشید و ماه را پدید آورده است. هر یک از آنها در مداری شناورند."
      },
      {
        "index": 34,
        "text": "مشرکان در انتظار مرگ تو نشسته\u200cاند تا از دعوت تو آسوده شوند. البته ما برای هیچ بشری پیش از تو عمر جاودانه قرار ندادیم، تو نیز خواهی مرد، امّا آیا اگر تو بمیری آنان برای همیشه می\u200cمانند؟"
      },
      {
        "index": 35,
        "text": "هر انسانی مرگ را خواهد چشید، و ما شما را در مدت عمرتان، چنان که باید، به بد و نیک می\u200cآزماییم، و سرانجام به سوی ما بازگردانده می\u200cشوید."
      },
      {
        "index": 36,
        "text": "و آنان که به یکتایی خدا کافر شده\u200cاند، وقتی تو را می\u200cبینند فقط به مسخره ات می\u200cگیرند، آنان به یکدیگر می\u200cگویند: آیا این است همان کسی که معبودان شما را به ناتوانی یاد می\u200cکند؟ این در حالی است که آنان به این که خدا به رحمت گستر و بخشاینده نعمت\u200cها وصف شود، کافرند."
      },
      {
        "index": 37,
        "text": "آدمی چنان شتابزده است که گویی از شتاب آفریده شده است. شما کافران با کفرورزی و استهزای پیامبر شتاب در عذاب را می\u200cطلبید. از من خواهان شتاب در عذاب نباشید، که به زودی نشانه\u200cهای خود (عذاب\u200cهای دوزخ) را به شما ارائه خواهم کرد."
      },
      {
        "index": 38,
        "text": "آنان می\u200cگویند: اگر تو و پیروانت راست می\u200cگویید که رستاخیز و عذابی در کار است، این وعده کی خواهد بود؟"
      },
      {
        "index": 39,
        "text": "ای کاش آنان که کافر شده اند می\u200cدانستند که زمانی را در پیش دارند که نه خود می\u200cتوانند عذاب را از چهره شان و از پشتشان باز دارند و نه بر زدودن آن یاری می\u200cشوند."
      },
      {
        "index": 40,
        "text": "بلکه ناگهان به سراغشان می\u200cآید و حیرانشان می\u200cکند، ازاین رو نه می\u200cتوانند آن را باز گردانند و نه مهلت می\u200cیابند که در دفع آن بیندیشند."
      },
      {
        "index": 41,
        "text": "ای پیامبر، به راستی رسولانی که پیش از تو بودند به سبب هشدارهایشان مورد استهزا قرار گرفتند; پس بر کسانی که پیامبران را مسخره می\u200cکردند، همان عذابی که آن را به استهزا می\u200cگرفتند فرود آمد."
      },
      {
        "index": 42,
        "text": "بگو: چه کسی شما را شب و روز در برابر خدای رحمان ـ اگر بخواهد شما را عذاب کند ـ حفظ می\u200cکند؟ پندها در آنان کارساز نیست، بلکه آنان از این قرآن که باعث یاد آوردن پروردگارشان است رویگردانند."
      },
      {
        "index": 43,
        "text": "مگر بجز ما خدایانی دارند که بتوانند آنان را از ما باز دارند؟ خدایانی که آنان می\u200cپندارند، نه می\u200cتوانند یکدیگر را یاری کنند و نه می\u200cتوانند خود را در برابر ما پناه دهد و حفظ نمایند، پس چگونه پرستشگران خود را یاری می\u200cدهند یا آنان را در پناه خود از عذاب ما حفظ می\u200cکنند؟"
      },
      {
        "index": 44,
        "text": "بلکه اینان (مشرکان مکّه) و پدرانشان را از انواع نعمت\u200cها بهره مند ساختیم تا این که روزگارشان به درازا کشید و یکتاپرستی را که آیین پدرشان ابراهیم بود به فراموشی سپردند و به پرستش بت\u200cها روی آوردند. آیا نمی\u200cبینند که ما به سراغ زمین می\u200cآییم و از اطراف آن می\u200cکاهیم (امّتی را در پی امّتی دیگر نابود می\u200cکنیم)؟ با این حال، آیا آنان بر ما چیره\u200cاند؟"
      },
      {
        "index": 45,
        "text": "بگو: جز این نیست که من شما را به وسیله وحی الهی که در هدایت آفرینی آن هیچ تردیدی نیست هشدار می\u200cدهم، ولی گوش هایتان ناشنواست، و ناشنوایان هنگامی که هشدارشان دهند، ندایی نمی\u200cشنوند."
      },
      {
        "index": 46,
        "text": "فقط عذاب آنان را با حقیقت آشنا می\u200cکند. به یقین اگر دمی از عذاب پروردگارت به آنان برسد، می\u200cگویند: ای وای بر ما، که ما در اثر کفر و شرک راه ستم در پیش گرفته بودیم."
      },
      {
        "index": 47,
        "text": "و روز قیامت ترازوهای عدالت را [برای سنجش باورها و اعمال مردمان] در میان می\u200cنهیم و به هیچ کس اندک ستمی نخواهد شد. و اگر عملی که سنجیده می\u200cشود هموزن دانه خردلی باشد آن را به حساب می\u200cآوریم و همین بس که ما حسابرس باشیم."
      },
      {
        "index": 48,
        "text": "و همانا ما به موسی و هارون تورات را که جداکننده حق از باطل و برای تقواپیشگان روشنگر راه سعادت و مایه یادآوری خدا بود، عطا کردیم."
      },
      {
        "index": 49,
        "text": "تقواپیشگان همان کسانی اند که از کیفر پروردگارشان با این که از دیدشان نهان است می\u200cترسند و خود از برپایی قیامت هراسانند."
      },
      {
        "index": 50,
        "text": "و این قرآن یادآوری است پرخیر و برکت که ما آن را فرو فرستاده\u200cایم; آیا باز هم شما آن را انکار می\u200cکنید؟"
      },
      {
        "index": 51,
        "text": "و همانا ما، پیش از موسی و هارون به ابراهیم رهنمودی در خور استعدادش عطا کردیم که حقایق و معارف الهی را به وسیله آن درک کند، و ما به شایستگی\u200cهای او آگاه بودیم."
      },
      {
        "index": 52,
        "text": "آن گاه که به پدر و قوم خود ـ در نخستین باری که با جامعه شرک آلود روبرو شد ـ گفت: این تندیس\u200cها چیست که شما بدانها روی آورده و بزرگشان داشته و به خدمت آنها ایستاده\u200cاید؟"
      },
      {
        "index": 53,
        "text": "گفتند: پدران خود را پرستش کننده آنها یافتیم."
      },
      {
        "index": 54,
        "text": "گفت: قطعاً شما و پدرانتان در گمراهی آشکاری بوده\u200cاید."
      },
      {
        "index": 55,
        "text": "گفتند: آیا حق را برای ما آورده\u200cای و بجد سخن می\u200cگویی یا از بازی کنندگانی و این سخنان را به شوخی بر زبان می\u200cآوری؟"
      },
      {
        "index": 56,
        "text": "گفت: این معبودانی که برگرفته\u200cاید پروردگار شما نیستند، بلکه پروردگار شما پروردگار آسمان\u200cها و زمین است، همان کسی که آنها را پدید آورده است، و من بر این حقیقت از گواهانم و خود آن را باور کرده\u200cام، پس چگونه ممکن است سخن بجد نگویم و از بازیگران باشم؟"
      },
      {
        "index": 57,
        "text": "و با خود گفت: به خدا سوگند، پس از آن که پشت کردید و از این شهر بیرون رفتید، برای بت\u200cهای شما چاره\u200cای خواهم کرد."
      },
      {
        "index": 58,
        "text": "پس از آن که از شهر خارج شدند، ابراهیم بت\u200cها را خرد کرد، ولی بزرگشان را باقی گذاشت، شاید به آن روی آورند و آن را شکننده دیگر بت\u200cها به شمار آورند."
      },
      {
        "index": 59,
        "text": "هنگامی که قومش باز آمدند و بت\u200cها را شکسته دیدند، از روی تأسف گفتند: چه کسی با معبودان ما چنین کرده است؟ قطعاً او از ستمکاران است."
      },
      {
        "index": 60,
        "text": "گفتند: شنیده\u200cایم جوانی که به او ابراهیم گفته می\u200cشود، از آنها به بدی یاد می\u200cکند."
      },
      {
        "index": 61,
        "text": "گفتند: او را در نقطه\u200cای نزدیک بتخانه در برابر چشم مردم احضار کنید، باشد که آنان گواهی دهند که او از معبودان به بدی یاد کرده است."
      },
      {
        "index": 62,
        "text": "ابراهیم را احضار کردند و به او گفتند: ای ابراهیم، آیا تو با معبودان ما چنین کرده\u200cای؟"
      },
      {
        "index": 63,
        "text": "ابراهیم گفت: بلکه شواهد نشان می\u200cدهد که این بزرگشان چنین کرده است; اگر قدرت سخن گفتن دارند، از خودشان بپرسید که چه کسی آنها را خرد کرده است."
      },
      {
        "index": 64,
        "text": "بت پرستان به خود آمدند و دریافتند که معبودانشان فاقد شعورند و بر هیچ کاری قدرت ندارند; با خود گفتند: تردیدی نیست که شما خود ستمکارید که این گونه موجودات را می\u200cپرستید، نه ابراهیم که از آنها تبرّی می\u200cجوید."
      },
      {
        "index": 65,
        "text": "ولی چیزی نگذشت که به جایگاه نخست خویش بازگشتند (خود را برحق و ابراهیم را ستمگر شمردند) و گفتند: ای ابراهیم، تو خوب می\u200cدانی که اینها سخن نمی\u200cگویند; پس تو آنها را خرد کرده\u200cای."
      },
      {
        "index": 66,
        "text": "ابراهیم گفت: اینک آیا به جای خدا چیزهایی را می\u200cپرستید که اندک سودی به شما نمی\u200cبخشند، و اگر عبادتشان را ترک کنید کمترین گزندی به شما نمی\u200cرسانند؟"
      },
      {
        "index": 67,
        "text": "اف بر شما و بر آنچه به جای خدا می\u200cپرستید. آیا تعقل نمی\u200cکنید؟"
      },
      {
        "index": 68,
        "text": "گفتند: اگر کاری می\u200cکنید، ابراهیم را بسوزانید و معبودانتان را یاری کنید."
      },
      {
        "index": 69,
        "text": "پس او را به آتش افکندند و ما به آتش گفتیم: ای آتش، بر ابراهیم سرد و سلامت باش."
      },
      {
        "index": 70,
        "text": "و خواستند درباره او مکری کنند و نورش را خاموش سازند، ولی ما او را رهایی بخشیدیم و آنان را زیانکارترین مردم قرار دادیم."
      },
      {
        "index": 71,
        "text": "و او و لوط را از چنگال بت پرستان رهانیدیم و آن دو را به سرزمین شام که در آن برای همگان برکت قرار داده\u200cایم رسانده\u200cایم."
      },
      {
        "index": 72,
        "text": "و اسحاق و یعقوب را به عنوان عطیّه\u200cای به او بخشیدیم و همه را شایسته گردانیدیم."
      },
      {
        "index": 73,
        "text": "و آنان را پیشوایانی قرار دادیم که به فرمان ما مردم را به راه سعادت آورند و به مقصد برسانند، و آنان را با نیرویی الهی که در درونشان نهاده و استوارشان ساخته\u200cایم فراخوانده و به انجام کارهای نیک و برپایی نماز و پرداخت زکات سوقشان داده\u200cایم و آنان پیش از این نیز پرستشگران ما بوده\u200cاند."
      },
      {
        "index": 74,
        "text": "و به لوط حکمت و دانش عطا کردیم و او را از دیاری که مردمش آن کارهای پلید را می\u200cکردند، رهایی بخشیدیم. به راستی آنان بد مردمی بودند و از مرز فطرت خود تجاوز می\u200cکردند."
      },
      {
        "index": 75,
        "text": "و او را به رحمت خود درآوردیم و تحت سرپرستی خویش قرار دادیم، زیرا او از شایستگان بود."
      },
      {
        "index": 76,
        "text": "و نوح را یاد کن، آن گاه که پیش از ابراهیم ما را ندا داد و از ما یاری طلبید، ما هم دعای او را اجابت کردیم و وی و خاندانش را از آن اندوه بزرگ رهایی بخشیدیم."
      },
      {
        "index": 77,
        "text": "و او را بر مردمی که آیات ما را دروغ می\u200cانگاشتند، پیروز کردیم و از شرّ آنان رهایی اش بخشیدیم. آنان چون بد مردمی بودند همگی شان را غرق کردیم."
      },
      {
        "index": 78,
        "text": "و داود و سلیمان را یاد کن، آن گاه که درباره حکم کشتزاری که شبانه گوسفندانِ مردم در آن چریده و تباهش کرده بودند، به مشورت پرداختند، و ما همواره بر داوری پیامبران گواه بوده\u200cایم."
      },
      {
        "index": 79,
        "text": "پس کیفیت اجرای آن حکم را به سلیمان فهماندیم و به هر یک از آن دو، داوریِ درست و دانشی ژرف عطا کردیم، و کوه\u200cها و پرندگان را رام ساختیم که در تسبیح خدا با داود هم آوا می\u200cشدند و پیش\u200cتر نیز ما عطاکننده این مواهب بوده\u200cایم."
      },
      {
        "index": 80,
        "text": "و به او فنّ زره سازی را که به سود شماست آموختیم، تا شما را در جنگ هایتان از ضربات سخت سلاح\u200cها حفظ کند. پس آیا شما سپاسگزار نعمت\u200cهای ما خواهید بود؟"
      },
      {
        "index": 81,
        "text": "و برای سلیمان حتی تندباد را نیز رام ساختیم که به فرمان او به سوی سرزمینی که در آن برکت نهاده بودیم (سرزمین شام) روان می\u200cشد، و ما به هر چیزی داناییم."
      },
      {
        "index": 82,
        "text": "و از جنّیان شرور کسانی بودند که به دریا فرو می\u200cرفتند تا برای او جواهرات استخراج کنند، و غیر از این، کارهای دیگری نیز برای او می\u200cکردند، و ما آنها را در خدمت او نگاه داشته بودیم و از گزند رساندن به ملک و مملکت او بازمی داشتیم."
      },
      {
        "index": 83,
        "text": "و ایّوب را یاد کن، آن گاه که پروردگارش را ندا داد که به من آسیب رسیده است و تو مهربانترین مهربانانی."
      },
      {
        "index": 84,
        "text": "پس دعای او را اجابت کردیم و آسیب\u200cهایی که بر او وارد شده بود برطرف ساختیم، و کسانش را که از دست داده بود به او بازگرداندیم و همانندشان را نیز به وی عطا کردیم (آنان را به دو برابر رساندیم) تا برای او از جانب ما رحمتی و برای پرستشگران مایه تذکّر و توجهی باشد."
      },
      {
        "index": 85,
        "text": "و اسماعیل و ادریس و ذوالکفل را یاد کن که همه آنان از صبرپیشگان بودند."
      },
      {
        "index": 86,
        "text": "و ما آنان را به رحمت خود درآوردیم و در سرپرستی خویش قرار دادیم، زیرا آنان از شایستگان بودند."
      },
      {
        "index": 87,
        "text": "و یونس، همدم آن ماهی را یاد کن، هنگامی که از میان قومش بیرون رفت، در حالی که بر آنان به سبب کفرشان خشم گرفته بود، و گمان کرد که ما هرگز بر او تنگ نخواهیم گرفت، ولی ما او را به کام نهنگ فرو بردیم و او در آن تاریکی\u200cها ندا داد که جز تو خدایی شایسته پرستش نیست که بتوان به او پناه برد، و تو از این که مورد اعتراض باشی منزّهی، به یقین من از ستمکاران بودم."
      },
      {
        "index": 88,
        "text": "پس دعای او را اجابت کردیم و از شکم ماهی نجاتش دادیم و از آن اندوه رهایی اش بخشیدیم و مؤمنان را نیز این گونه از دشواری\u200cها نجات می\u200cدهیم."
      },
      {
        "index": 89,
        "text": "و زکریّا را یاد کن، آن گاه که پروردگارش را خواند که پروردگارا، مرا تنها مگذار و فرزندی به من ببخش که تو بهترین وارثانی."
      },
      {
        "index": 90,
        "text": "پس دعای او را اجابت نمودیم و یحیی را بدو بخشیدیم و همسرش را به رغم این که سالخورده و نازا بود شایسته حمل کردیم. این نعمت را از آن روی به خاندان زکریّا بخشیدیم که آنان در کارهای نیک شتاب می\u200cکردند و ما را به امید رحمت و ترس از کیفر می\u200cخواندند و در برابر ما فروتن بودند."
      },
      {
        "index": 91,
        "text": "و یاد کن از آن بانویی که دامن خود را پاک نگاه داشت و ما از روح خویش در او دمیدیم (او بدون علل طبیعی به فرزندی باردار شد) و او و پسرش مسیح را برای جهانیان نشانه\u200cای قرار دادیم."
      },
      {
        "index": 92,
        "text": "ای مردم به یقین این است نوع شما که همه یک امت هستید و یک هدف را دنبال می\u200cکنید پس بیش از یک پروردگار ندارید و پروردگار شما منم و امورتان در اختیار من است; پس مرا بپرستید."
      },
      {
        "index": 93,
        "text": "آری، انسان\u200cها همه امّتی یگانه\u200cاند که باید با پیروی از پیامبران خدا یک دین می\u200cداشتند و همه بر آیین توحید بودند، ولی آنان دین را میان خود قطعه قطعه کردند و هر کدام بخشی از آن را گرفته و بخش\u200cهایی را وانهادند، امّا بدانند که همگان برای حسابرسی اعمالشان به سوی ما باز می\u200cگردند."
      },
      {
        "index": 94,
        "text": "پس هر کس برخی از کارهای شایسته را انجام دهد در حالی که به خدا و پیامبران او ایمان داشته باشد، تلاشش پوشیده و بی سپاس نمی\u200cماند و ما آن را برای او ثبت می\u200cکنیم."
      },
      {
        "index": 95,
        "text": "و بازگشتِ مردم دیاری که آن را نابود کرده\u200cایم، به دنیا ناشدنی است. آنان هرگز نمی\u200cتوانند بازگردند تا آنچه را از دست داده\u200cاند با ایمان و عمل شایسته به دست آورند."
      },
      {
        "index": 96,
        "text": "این سنّت همچنان ادامه دارد تا این که راهِ بسته یأجوج و مأجوج گشوده شود و آنان از هر بلندی شتابان به سوی سایر مردم روانه شوند."
      },
      {
        "index": 97,
        "text": "در این هنگام آن وعده راست و درست نزدیک شود، و به ناگاه دیدگان کسانی که کفر ورزیده\u200cاند، خیره گردد و گویند: ای وای بر ما! به راستی ما از این رویداد بی خبر بودیم و کسی ما را بدان آگاه نکرد، نه بلکه ما خود ستمکار بودیم که به دنیا دل بستیم و این حقیقت را به فراموشی سپردیم."
      },
      {
        "index": 98,
        "text": "شما کفرپیشگان و آنچه جز خدا می\u200cپرستید، هیزم دوزخید، شما در آن وارد خواهید شد."
      },
      {
        "index": 99,
        "text": "اگر اینها خدایانی شایسته پرستش بودند وارد دوزخ نمی\u200cشدند معبودان و پرستشگرانشان همگی در آن جا ماندگارند."
      },
      {
        "index": 100,
        "text": "آنان در آن جا نعره و فریادی دارند و در آن جا ناشنوا خواهند بود."
      },
      {
        "index": 101,
        "text": "امّا کسانی که پیش\u200cتر از جانب ما آن بهترین وعده (ورود در بهشت) به آنان داده شده است، اینانند که از آتش دوزخ دور نگاه داشته می\u200cشوند."
      },
      {
        "index": 102,
        "text": "صدای آن را نمی\u200cشنوند، و آنان در آنچه دلخواهشان باشد جاودانه\u200cاند."
      },
      {
        "index": 103,
        "text": "آن هراس بزرگ که با دمیدنِ در صور پدید می\u200cآید آنان را غمگین نمی\u200cکند، و فرشتگان با این نوید به دیدارشان می\u200cآیند که: این همان روزی است که آن را به شما وعده می\u200cدادند."
      },
      {
        "index": 104,
        "text": "روزی که آسمان را درهم می\u200cپیچیم و آن را از دیده\u200cها نهان می\u200cسازیم همچون صفحه\u200cای که با طومار شدنش نوشته\u200cهای درونش را نهان می\u200cسازد همان گونه که بارِ نخست آفریدگان را به سهولت پدید آوردیم، دوباره آنها را باز می\u200cگردانیم. ما این را وعده داده و وفای به آن را بر خود لازم دانسته\u200cایم و قطعاً انجام دهنده آن خواهیم بود."
      },
      {
        "index": 105,
        "text": "و به یقین، در زبور، کتاب آسمانی داود، پس از تورات، آن یادواره الهی نوشتیم که زمین را از شرک و گناه پاک خواهیم ساخت و بندگان شایسته من آن را به ارث خواهند برد."
      },
      {
        "index": 106,
        "text": "به راستی، در حقایقی که در این سوره بیان شده است، برای پرستشگران خدا وسیله\u200cای برای وصول به هدف خواهد بود."
      },
      {
        "index": 107,
        "text": "و ما تو را جز رحمتی برای همه گروه\u200cهای بشری نفرستادیم."
      },
      {
        "index": 108,
        "text": "بگو: جز این نیست که به من وحی می\u200cشود که معبود شما معبودی یگانه است; پس آیا شما سر تسلیم فرود می\u200cآورید؟"
      },
      {
        "index": 109,
        "text": "پس اگر از گرایش به توحید روی برتافتند و تسلیم خدا نشدند بگو: من به همه شما به طور یکسان خطر شرک را اعلام کردم و نمی\u200cدانم آیا آنچه بدان تهدید شده\u200cاید نزدیک است یا دور."
      },
      {
        "index": 110,
        "text": "به یقین او سخنی را که آشکارا در استهزای به دین بر زبان می\u200cرانید می\u200cداند و از نیرنگ\u200cهایی که بر ضد دین تدارک می\u200cبینید و آنها را نهان می\u200cدارید، باخبر است. پس اوست که به نتیجه اعمال شما و نزدیکی و دوریِ کیفرتان آگاه است."
      },
      {
        "index": 111,
        "text": "و من نمی\u200cدانم، شاید آن تهدید وسیله آزمونی برای شما باشد تا آنچه را درباره دین در نهان خویش دارید آشکار گردد و نیز مهلتی باشد که تا چندی از متاع دنیا بهره مند شوید و بدان خام گردید."
      },
      {
        "index": 112,
        "text": "پیامبر به خدا عرضه داشت: پروردگارا، میان من و آنان به حق داوری کن، و به مشرکان گفت: پروردگار ما همان خدای رحمان است که بر آنچه به ناروا درباره دینش می\u200cگویید، از او یاری خواسته می\u200cشود."
      }
    ],
    "index": 21
  },
  {
    "aya": [
      {
        "index": 1,
        "text": "ای مردم، از پروردگارتان پروا بدارید و از شرک و گناه دوری کنید; قطعاً زلزله\u200cای که در آستانه قیامت روی می\u200cدهد پدیده\u200cای بس بزرگ است."
      },
      {
        "index": 2,
        "text": "روزی که آن را ببینید، هر شیردهنده\u200cای پستان از دهان شیرخواره اش می\u200cگیرد و وحشت زده از او دور می\u200cشود، و هر بارداری از ترس، وضع حمل می\u200cکند، و مردم را مست می\u200cبینی در حالی که آنان مست شراب نیستند، ولی عذاب خدا سخت است که هوش از آدمیان می\u200cبَرد."
      },
      {
        "index": 3,
        "text": "و از مردم کسانی اند که بدون هیچ دانشی، درباره خدا و صفات و افعال او به جدال می\u200cپردازند و از هر شیطان پلیدی پیروی می\u200cکنند."
      },
      {
        "index": 4,
        "text": "بر شیطان چنین مقرّر شده است که هر کس ولایت او را بپذیرد و خود را تحت نفوذ او قرار دهد، وی را به بیراهه خواهد کشید و او را به عذابِ آتش برافروخته راه خواهد نمود."
      },
      {
        "index": 5,
        "text": "ای مردم، اگر در رستاخیز و زنده شدن مردگان تردید دارید، به آفرینش خود بنگرید، ما شما را از خاکی بی جان آفریدیم، آن گاه از نطفه و سپس از خونی بسته شده و پس از آن از گوشتی [که گویی] جویده شده با آفرینشی تمام و ناتمام، تا برای شما آشکار کنیم که زنده شدن مردگان امکان پذیر است; و هر جنینی را که بخواهیم تا سرآمدی معین در رحم\u200cها نگاه می\u200cداریم، سپس شما را در حالی که کودکی هستید بیرون می\u200cآوریم، آن گاه [شما را رشد می\u200cدهیم] تا به توانایی خود برسید; و از شما کسانی اند که پیش از رسیدن به کهنسالی جانشان را می\u200cستانند، و از شما کسانی اند که به فروترین دوران عمر رسانده می\u200cشوند تا چندان فرتوت گردند که بعد از دانستن، چیزی ندانند. و زمین را نیز خاموش و مرده می\u200cبینی، پس چون آب بر آن بفرستیم، سخت به جنبش درآید و بر دمد و از هر نوع گیاه نیکو و شاداب برویاند."
      },
      {
        "index": 6,
        "text": "این آفرینش و تدبیر که سرانجام به رستاخیز منتهی می\u200cشود بدان سبب است که خداوند حق مطلق است و باطل از او سر نمی\u200cزند، در حالی که آفرینش بدون رستاخیز بیهوده است، و نیز بدان سبب است که خدا پیوسته مردگان را حیات می\u200cبخشد پس برپا کردن رستاخیز بر او دشوار نیست و نیز این که او بر انجام هر کاری تواناست."
      },
      {
        "index": 7,
        "text": "و نیز با توجه به این حقیقت است که قیامت آمدنی است و هیچ شکی در آن نیست و این که خدا همه کسانی را که در گورهایند برمی انگیزد."
      },
      {
        "index": 8,
        "text": "امّا از میان مردم کسی است که درباره خدا و صفات او مجادله می\u200cکند بی آن که به دانشی برخاسته از دلیل عقلی متّکی باشد یا با هدایت و الهامی از جانب خدا دلش به نور معرفت روشن شده باشد و یا به کتابی آسمانی که روشنگر است تمسّک نموده باشد."
      },
      {
        "index": 9,
        "text": "این در حالی است که او از سر تکبّر پهلوی خود را می\u200cگرداند و روی برمی تابد تا مردم را از راه خدا به گمراهی بیفکند. برای او در این جهان خواری و رسوایی است و روز قیامت عذاب آن آتش برافروخته را به او خواهیم چشانید."
      },
      {
        "index": 10,
        "text": "[به او گفته می\u200cشود:] این کیفر به سزای دستاوردی است که خود پیش فرستاده\u200cای، و نیز از آن روست که خدا به بندگانش ستم نمی\u200cکند، بلکه به هر کسی آنچه را که درخور اوست می\u200cدهد."
      },
      {
        "index": 11,
        "text": "و از میان مردم کسی است که خدا را یکسویه و در برخی شرایط عبادت می\u200cکند; پس اگر خیری به او رسد دلش به آن آرام می\u200cگیرد و به عبادت خدا و دین او دل خوش می\u200cکند، و اگر رنج و محنتی به او رسد روی می\u200cگرداند و از عبادت خدا باز می\u200cایستد. او در دنیا و آخرت زیان دیده است و زیانکاری آشکار همین است."
      },
      {
        "index": 12,
        "text": "به جای خدا چیزی را می\u200cپرستد که نه به او زیانی می\u200cرساند و نه به او سودی می\u200cبخشد. این است آن گمراهی که با حق فاصله\u200cای دور و دراز دارد."
      },
      {
        "index": 13,
        "text": "روز قیامت درباره معبودش می\u200cگوید: کسی که زیان او از سودش نزدیک\u200cتر است قطعاً بد سرپرست و بد همدمی است."
      },
      {
        "index": 14,
        "text": "قطعاً خداوند کسانی را که ایمان آورده و کارهای شایسته کرده\u200cاند به بوستان\u200cهایی پردرخت که از زیر آنها نهرها روان است درمی آورَد. به یقین خدا آنچه را بخواهد انجام می\u200cدهد."
      },
      {
        "index": 15,
        "text": "هر کس می\u200cپنداشت که خدا هرگز پیامبرش را در دنیا یاری نمی\u200cکند و دین او را رونق نمی\u200cبخشد و در آخرت نیز او را یاری نمی\u200cکند و بر او و پیروانش رحمت نمی\u200cآورَد، اکنون که شوکت او و کثرت پیروانش را می\u200cبیند و به خشم می\u200cآید باید ریسمانی به آسمان کشد، سپس خود را بدان حلق آویز کند، آن گاه بنگرد که آیا این کار خشم او را از بین می\u200cبرد."
      },
      {
        "index": 16,
        "text": "ما قرآن را که دارای آیاتی روشن و روشنگر است بدین سان که در این سوره آمده است فرو فرستاده\u200cایم، ولی بدانید که قرآن بدون اراده خدا سبب هدایت نمی\u200cشود زیرا حقیقت این است که خدا هر که را بخواهد هدایت می\u200cکند."
      },
      {
        "index": 17,
        "text": "کسانی که به محمّد ایمان آورده و کسانی که یهودی اند و صابئان و مسیحیان و زرتشتیان و کسانی که شرک ورزیده\u200cاند، قطعاً خدا روز قیامت میان آنان در آنچه اختلاف کرده\u200cاند داوری می\u200cکند و حقگرایانشان را از باطل گرایانشان جدا می\u200cسازد. به یقین، خدا بر هر چیزی گواه است."
      },
      {
        "index": 18,
        "text": "آیا ندانسته\u200cای که هر که در آسمان\u200cها و هر که در زمین است، و نیز خورشید و ماه و ستارگان و کوه\u200cها و درختان و جنبندگان در برابر عظمت و شکوه خدا خضوع می\u200cکنند؟ و آیا ندانسته\u200cای که بسیاری از مردم پیشانی به خاک می\u200cسایند و برای او سجده می\u200cکنند و بسیاری هم از سجده به درگاه او خودداری میورزند و به همین سبب عذاب بر آنان حتمی شده است؟ اینانند که خدا خوار و حقیرشان می\u200cدارد، و هر که را خدا خوار دارد گرامی دارنده\u200cای برای او نخواهد بود. قطعاً خدا هر چه بخواهد انجام می\u200cدهد."
      },
      {
        "index": 19,
        "text": "اینان دو گروه متخاصمند که درباره پروردگارشان با یکدیگر در ستیز بودند; پس کسانی که یکتایی پروردگارشان را باور نکرده و به پیامبران او کفر ورزیده\u200cاند، جامه\u200cهایی آتشین برای آنان بریده شده و از بالای سرشان آب جوشان بر آنان ریخته می\u200cشود."
      },
      {
        "index": 20,
        "text": "آنچه در درونشان است و پوستشان به وسیله آن پخته و ذوب می\u200cگردد."
      },
      {
        "index": 21,
        "text": "و برای آنان گرزهایی آهنین است."
      },
      {
        "index": 22,
        "text": "هرگاه بخواهند از آتش بیرون روند و از اندوه رهایی یابند در آن باز گردانده می\u200cشوند و [به آنان گفته می\u200cشود:] بچشید عذاب سوزان آتش را!"
      },
      {
        "index": 23,
        "text": "امّا کسانی که یکتایی پروردگارشان را باور کرده و به پیامبران او ایمان آورده و کارهای شایسته انجام داده\u200cاند، خدا آنان را به بوستان\u200cهایی پردرخت که از زیر آنها نهرها روان است درمی آورَد. در آن جا به دستواره\u200cهایی زرّین و به مروارید درشت آراسته می\u200cشوند و جامه شان در آن جا دیبای خالص است."
      },
      {
        "index": 24,
        "text": "در آن جا به گفتنِ سخن پاک راهنمایی می\u200cشوند و به راه خداوندِ ستوده هدایت می\u200cگردند."
      },
      {
        "index": 25,
        "text": "کسانی که به پیامبر کافر شده\u200cاند و پیوسته مردم را از راه خدا و مؤمنان را از ورود به مسجدالحرام ـ که ما آن را عبادتگاهی برای همه مردم قرار داده\u200cایم به گونه\u200cای که ساکنان آن جا و کسانی که از مناطق دیگر می\u200cآیند در این بهرهوری حقی یکسان دارند ـ باز می\u200cدارند، برای آنان عذابی دردناک خواهد بود، زیرا هر که در آن جا از روی ستم مردم را منحرف بخواهد، از عذابی دردناک به او خواهیم چشانید."
      },
      {
        "index": 26,
        "text": "یاد کن زمانی را که جایگاه آن خانه (کعبه) را با وحیی که به ابراهیم کردیم محل عبادت او مقرر داشتیم، او را گفتیم: در پرستش من و انجام مراسم حج چیزی را شریک من مساز، و آن خانه را که جایگاه پرستش من است برای طواف کنندگان و کسانی که به نماز و عبادت می\u200cایستند و برای رکوع کنندگان و سجده کنندگان پاک گردان."
      },
      {
        "index": 27,
        "text": "و به او گفتیم: در میان مردم بانگ برآور تا برای انجام مراسم حج در مسجدالحرام حضور یابند. اگر آنان را فراخوانی، پیاده و سوار بر شترانی لاغرمیان که از هر راه دوری فرا می\u200cرسند نزد تو می\u200cآیند،"
      },
      {
        "index": 28,
        "text": "تا منافع مادّی و معنوی را که برایشان فراهم است بنگرند و نام خدا را در روزهایی معیّن (ایّام تَشریق) به هنگام قربانی بر دام\u200cهایی که خدا روزی آنان کرده است ببرند. پس، از گوشت آنها بخورید و از آن به نیازمندان و تهیدستان نیز غذا دهید."
      },
      {
        "index": 29,
        "text": "سپس حاجیان باید آلودگی\u200cهای خود را بزدایند و از ناخن\u200cها و موهای خود بگیرند تا از احرام خارج شوند، و باید به نذرهایی که کرده\u200cاند وفا کنند و بر گِرد آن خانه کهن (کعبه) طواف نمایند."
      },
      {
        "index": 30,
        "text": "اینهاست مناسک حج که برای ابراهیم و کسانی که پس از او می\u200cآیند تشریع شده است. و هر کس محرّمات الهی را بزرگ بشمارد و از ارتکاب آنها پرهیز کند، این نزد پروردگارش برای او بهتر است. دام\u200cها ـ جز آنچه بر شما خوانده می\u200cشود ـ برای شما حلال شده است. پس از بت\u200cها که پلیدند دوری کنید و از دام\u200cهایی که به نام آنها سربریده می\u200cشود اجتناب نمایید و از گفتار باطل بپرهیزید;"
      },
      {
        "index": 31,
        "text": "در حالی که به سوی خدا گرایش داشته و کسی را شریک او قرار ندهید. و هر کس برای خدا شریک قرار دهد، از مرتبه انسانیّت ساقط می\u200cشود و شیطان او را شکار خویش می\u200cکند. او در مَثَل مانند این است که از آسمان فرو افتد و پرندگان شکاری او را بربایند، یا باد او را به مکانی دوردست بیفکند."
      },
      {
        "index": 32,
        "text": "حقیقت آن است که گفتیم، و هر کس شعائر الهی را بزرگ بشمارد پس حرمت شترانی را که برای قربانی علامت گذاری شده\u200cاند پاس دارد. دلی تقواپیشه دارد زیرا بزرگ شمردن شعایر الهی برخاسته از تقواپیشگی دل هاست."
      },
      {
        "index": 33,
        "text": "[حفظ حرمت شتران قربانی در ترک بهره برداری از آنها نیست، بلکه] برای شما در آنها سودهایی است که می\u200cتوانید تا مدّتی که برای قربانی کردن آنها تعیین شده است از آنها استفاده برید; و زمان قربانی کردن آنها هنگامی است که به آن خانه کهن (کعبه) برسند."
      },
      {
        "index": 34,
        "text": "نه تنها برای ابراهیم و امّت او، بلکه برای هر امّتی قربانیی مقرر داشتیم تا بر دام\u200cهایی که خدا روزیِ آنها کرده است، هنگام ذبح، نام او را ببرند. پس معبود شما و آنان معبودی یگانه است و آن خداست; از این رو با اخلاص در انجام مناسک حج و تقدیم قربانی\u200cها، تسلیم فرمان او باشید. و کسانی را که به خدا آرامش یافته\u200cاند و در برابر او خاشعند نوید ده;"
      },
      {
        "index": 35,
        "text": "همانان که چون خدا نزدشان یاد شود دل هایشان می\u200cترسد و بر ناگواری\u200cهایی که به آنان رسیده است شکیبایند و نماز را برپا می\u200cدارند و از آنچه روزیشان کرده\u200cایم انفاق می\u200cکنند."
      },
      {
        "index": 36,
        "text": "و شتران فربهی را که برای قربانی حج آماده کرده\u200cاید، برای شما از شعائر الهی قرار داده\u200cایم. برای شما در آنها خیری است. پس در حالی که بر دست\u200cهای خود ایستاده\u200cاند نام خدا را بر آنها ببرید و نحرشان کنید و چون به پهلو درافتادند و جان دادند، خود از آنها بخورید و به تهیدستِ قناعت پیشه و مستمندی که به انتظار بخشش نزد شما آید از آن غذا دهید. این گونه، شتران را برای شما رام ساختیم، باشد که سپاسگزاری کنید."
      },
      {
        "index": 37,
        "text": "هرگز گوشت و خون آنها به خدا نمی\u200cرسد، زیرا او از همه چیز بی نیاز است، امّا تقوای شما به او می\u200cرسد، چرا که پرهیزکاران به درگاه او تقرّب می\u200cیابند. بدین سان خدا آنها را برای شما رام ساخت تا شما را با تقدیم قربانی\u200cها به اطاعت و تقرب خویش رهنمون شود و شما باید او را به پاس این که راهتان نمود به بزرگی یاد کنید. و به نیکوکاران نوید ده."
      },
      {
        "index": 38,
        "text": "قطعاً خداوند شرّ مشرکان را از کسانی که ایمان آورده\u200cاند دور می\u200cکند، زیرا آنان را دوست می\u200cدارد، ولی مشرکان را چون به امانت الهی (فطرت خداجویی خویش) خیانت کرده و نعمت\u200cهای او را ناسپاسی نموده\u200cاند دوست نمی\u200cدارد، که او هیچ خیانتکار ناسپاسی را دوست نمی\u200cدارد."
      },
      {
        "index": 39,
        "text": "اینک به آن مؤمنانی که مورد هجوم قرار می\u200cگیرند، از جانب خدا رخصت داده شده است که به جهاد اقدام کنند. این بدان سبب است که آنان مورد ستم قرار گرفته\u200cاند، و قطعاً خدا بر یاری آنان تواناست و پیروزشان خواهد کرد."
      },
      {
        "index": 40,
        "text": "همانان که به ناحق از دیارشان بیرون رانده شدند; اخراجشان سببی جز این نداشت که می\u200cگفتند پروردگار ما خداست. و اگر خدا با حکم جهاد، برخی از مردم را به وسیله برخی دیگر دفع نمی\u200cکرد، صومعه\u200cهای راهبان و کلیساهای مسیحیان و معابد یهودیان و مساجد مسلمانان که در آنها نام خدا بسیار برده می\u200cشود ویران گشته بود، و قطعاً خدا کسانی را که او را یاری می\u200cدهند یاری خواهد کرد، چرا که خدا نیرومند و شکست ناپذیر است."
      },
      {
        "index": 41,
        "text": "همانان که اگر در زمین به ایشان قدرت دهیم تا بتوانند روش زندگی اجتماعی خود را برگزینند، جامعه\u200cای تشکیل می\u200cدهند که همگان در آن نماز را برپا می\u200cدارند و زکات می\u200cپردازند و به آنچه شایسته است فرمان می\u200cدهند و از آنچه ناشایسته است نهی می\u200cکنند. و قطعاً خدا مؤمنان را یاری می\u200cکند و آنان را بر کفرپیشگان پیروز می\u200cگرداند چرا که فرجام امور از آن خداست."
      },
      {
        "index": 42,
        "text": "و اگر تو را ـ ای پیامبر ـ دروغ پرداز می\u200cشمرند غمگین مباش، چرا که تکذیب پیامبران پیشینه\u200cای دور و دراز دارد; قوم نوح و عادیان و ثمودیان نیز پیامبرانشان را دروغگو شمردند،"
      },
      {
        "index": 43,
        "text": "و همچنین قوم ابراهیم و قوم لوط،"
      },
      {
        "index": 44,
        "text": "و نیز اهل مدین، و موسی هم از سوی فرعونیان تکذیب شد; پس به کافران مهلت دادم، سپس آنها را به عذاب گرفتم. پس انکار من در برابر کفر و تکذیب آنان چگونه بود و چه عذابی بر سرشان فرود آوردم."
      },
      {
        "index": 45,
        "text": "چه بسیار شهرهایی را که مردمش ستمکار بودند نابود کردیم، و اینک دیوار خانه هایشان بر سقف\u200cهای آن فرو ریخته است، و چه بسیار چاه\u200cهایی که با نابودی صاحبانش متروک شده و چه بسیار قصرهای گچکاری شده که ساکنانش به هلاکت رسیده\u200cاند."
      },
      {
        "index": 46,
        "text": "پس آیا کسانی که تو را تکذیب می\u200cکنند در زمین گردش نکرده و با دیده عبرت به این ویرانه\u200cها ننگریسته\u200cاند تا برایشان دل\u200cهایی پدید آید که با آنها در فرجام کفر و شرک بیندیشند یا گوش\u200cهایی که با آنها حقایق را بشنوند و ایمان بیاورند؟ به یقین دیده\u200cها نابینا نیست ولی دل\u200cهایی که در سینه هاست کور است."
      },
      {
        "index": 47,
        "text": "و از تو به مسخره می\u200cخواهند که در آوردن عذابی که بدان تهدید شده\u200cاند شتاب کنی. بدانند که خدا هرگز وعده اش را در مورد عذاب آنان خلاف نمی\u200cکند و در این کار شتاب نمیورزد، زیرا یک روز با هزار سالی که شما برمی شمرید نزد پروردگارت همسان و برابر است."
      },
      {
        "index": 48,
        "text": "و چه بسیار مردم شهرهایی که ستمکار بودند مهلتشان دادم و سپس آنان را به عذاب گرفتم. اینک از چه رو در عذاب اینان شتاب کنم در حالی که بازگشت همگان فقط به سوی من است و من به حسابشان رسیدگی خواهم کرد."
      },
      {
        "index": 49,
        "text": "بگو: ای مردم، جز این نیست که من برای شما پیامبری هشداردهنده\u200cام و آنچه نیکبختی شما را موجب می\u200cشود و هر آنچه تیره بختی شما را در پی دارد به روشنی برای شما بیان می\u200cکنم."
      },
      {
        "index": 50,
        "text": "پس کسانی که ایمان آورده و کارهای شایسته کرده\u200cاند آمرزش و رزقی ارجمند خواهند داشت که در بهشت نصیبشان خواهد شد."
      },
      {
        "index": 51,
        "text": "و کسانی که در نابودی آیات ما نهایت تلاش خود را به کار بسته\u200cاند و به گمان خود می\u200cخواهند ما را سخت درمانده کنند، آنان اهل دوزخ خواهند بود."
      },
      {
        "index": 52,
        "text": "و پیش از تو هیچ رسول و پیامبری را به سوی مردم نفرستادیم مگر این که وقتی برنامه هایش را برای پیشرفت رسالت خود آماده می\u200cساخت و طرح\u200cهایی را برای تأمین اهدافش پی ریزی می\u200cکرد، شیطان درصدد برمی آمد تا با تحریک مردم اهداف او را به تباهی کشد، ولی خدا آنچه را شیطان القا می\u200cکرد محو می\u200cنمود، سپس با پیروز ساختن پیامبر یا رسول خود، آیات خویش را استوار می\u200cکرد، چرا که خداوند دانا و حکیم است."
      },
      {
        "index": 53,
        "text": "خدا این فرصت را به شیطان داده است که آنچه را او بر ضد پیامبران القا می\u200cکند، برای کسانی که در دل هایشان بیماری شک و تردید است و نیز برای سنگدلان وسیله آزمونی قرار دهد، و قطعاً ستمکاران در مسیری خلاف هستند و با حق فاصله\u200cای دور و دراز دارند."
      },
      {
        "index": 54,
        "text": "آری، خدا ترفندهای شیطان را می\u200cزداید و آیات خود را استوار می\u200cسازد تا کسانی که از دانش برخوردار شده\u200cاند دریابند که آنچه پیامبران دنبال می\u200cکنند حق است و از جانب پروردگار توست، و آن را باور کنند و دل هایشان در برابر آن نرم و خاشع گردد، و قطعاً خداوند کسانی را که ایمان آورده\u200cاند به راهی راست هدایت می\u200cکند."
      },
      {
        "index": 55,
        "text": "و کسانی که کفر ورزیده\u200cاند (سران کفرپیشه قریش) همواره از حقانیت قرآن در شکّند، تا این که به ناگاه قیامت بر آنان در رسد یا عذاب روزی که فردایی ندارد به سراغشان بیاید."
      },
      {
        "index": 56,
        "text": "روزی که قیامت فرا رسد، آشکار شود که مالکیّت و فرمانروایی جهان هستی از آنِ خداست. او میان مردم داوری می\u200cکند; پس کسانی که ایمان آورده و کارهای شایسته کرده\u200cاند، در بوستان\u200cهایی پرنعمت خواهند بود."
      },
      {
        "index": 57,
        "text": "و کسانی که کافر شده و آیات ما را دروغ انگاشته\u200cاند، اینانند که برایشان عذابی خوارکننده خواهد بود."
      },
      {
        "index": 58,
        "text": "و کسانی که در راه خدا هجرت کرده، آن گاه در این مسیر کشته شده یا مرده\u200cاند، قطعاً خداوند به آنان رزقی نیکو عطا می\u200cکند، و بی گمان خداست که بهترین روزی دهندگان است."
      },
      {
        "index": 59,
        "text": "بی تردید آنان را به جایگاهی که آن را می\u200cپسندند درمی آورَد، و به راستی خدا به آنچه مهاجران راه خدا می\u200cپسندند آگاه و در کیفر دشمنانشان بردبار است."
      },
      {
        "index": 60,
        "text": "حقیقت همین است که گفته شد، و هر کس مانند عقوبتی که بر او رفته است عقوبت کند، به شرط این که به ناروا عقوبت شده باشد، خدا به او رخصت مقابله به مثل می\u200cدهد و او را بدین وسیله یاری می\u200cکند، چرا که خدا بسیار بخشاینده و آمرزنده است."
      },
      {
        "index": 61,
        "text": "این قانون مقابله به مثل برخاسته از سنّت خدا در جهان آفرینش است; چنان که خدا شب را در روز فرو می\u200cبرد و بر آن چیره می\u200cکند و روز را در شب فرو می\u200cبرد و بر آن چیره می\u200cسازد، و نیز بدان سبب است که خداوند به گفتار و کردار ستمدیدگان شنوا و بیناست."
      },
      {
        "index": 62,
        "text": "این تصرفاتی که از جانب خدا در تکوین و تشریع صورت می\u200cپذیرد بدان سبب است که خدا پایدار و از هر باطلی پیراسته است و آنچه جز او می\u200cخوانند باطل و بی ثبات است، و بدان سبب است که خدا بلند مرتبه و بزرگ است."
      },
      {
        "index": 63,
        "text": "آیا ندیده\u200cای که خدا از آسمان آبی فرو فرستاده است، آن گاه زمین به وسیله آن سبز و خرّم می\u200cشود؟ آری، علم خدا بر ژرفای هر چیزی احاطه دارد و از کُنه موجودات با خبر است."
      },
      {
        "index": 64,
        "text": "آنچه در آسمان\u200cها و آنچه در زمین است از آنِ اوست، و به راستی خدا از آنچه مردم انجام می\u200cدهند بی نیاز است و کارهایش همه زیباست و بر آن ستایش می\u200cشود."
      },
      {
        "index": 65,
        "text": "نشانه\u200cهای قدرت خدا در سراسر جهان هستی آشکار است; مگر ندیده\u200cای که خدا آنچه را در زمین است و نیز کشتی\u200cها را که به فرمان او در دریا روانند، برای شما رام ساخته و آسمان و آنچه را در آن است (صاعقه\u200cها و سنگ\u200cهای آسمانی و...) نگاه می\u200cدارد از این که بر زمین افتند، مگر این که خود اذن دهد. قطعاً خدا به مردم رئوف است و بر آنان ترحم می\u200cکند."
      },
      {
        "index": 66,
        "text": "اوست آن که به شما حیات بخشیده است، سپس شما را می\u200cمیراند، آن گاه در قیامت به شما حیاتی دوباره می\u200cبخشد. اینها برای شما نعمت\u200cهایی ارجمندند ولی انسان در برابر این نعمت\u200cها بسیار ناسپاس است."
      },
      {
        "index": 67,
        "text": "ما برای هر یک از امّت\u200cهای گذشته عبادتی فراخور فهم و درک آنان قرار دادیم که همان را انجام می\u200cدادند، و برای تو و امّتت نیز عباداتی خاص قرار داده\u200cایم; پس نباید کافران با تو در این امر کشمکش کنند و بگویند بدعت آورده\u200cای. تو به مخالفت آنان توجّه مکن و مردم را به سوی پروردگارت فراخوان که قطعاً بر راهی راست که بدان هدایت شده\u200cای قرار داری."
      },
      {
        "index": 68,
        "text": "و اگر باز هم با تو به جدال پرداختند با آنان کشمکش مکن و بگو: خدا به آنچه می\u200cکنید داناتر است."
      },
      {
        "index": 69,
        "text": "خدا در روز قیامت میان شما درباره آنچه با پیامبر بر سر آن مخالفت می\u200cکردید داوری می\u200cکند."
      },
      {
        "index": 70,
        "text": "آیا ندانسته\u200cای که خدا آنچه را در آسمان\u200cها و زمین است می\u200cداند و از کارهای شما نیز آگاه است؟ قطعاً آنچه را خدا می\u200cداند با همه گستردگی اش در کتابی ثبت گردیده و یقیناً ثبت آنها بر خدا آسان است."
      },
      {
        "index": 71,
        "text": "و مشرکان جز خدا چیزهایی را می\u200cپرستند که خدا برهانی با آنها فرو نفرستاده است و چیزهایی که خود به آنها علمی ندارند. آنان ستمکارند و ستمکاران هیچ یاوری نخواهند داشت."
      },
      {
        "index": 72,
        "text": "و چون آیات ما که دلالت آنها [بر توحید] به خوبی روشن است، بر آنان تلاوت شود، در چهره کسانی که کافر شده\u200cاند، آثار انکار و ناخوشایندی را می\u200cبینی. نزدیک است به کسانی که آیات ما را بر آنان تلاوت می\u200cکنند، حمله برند. به آنان بگو: آیا شما را به بدتر از این آگاه کنم؟ این همان آتش دوزخ است که خدا آن را به کسانی که کافر شده\u200cاند وعده داده و بد سرانجامی است."
      },
      {
        "index": 73,
        "text": "ای مردم مَثَلی زده شده است، بدان گوش فرا دهید: کسانی که شما آنها را به جای خدا می\u200cخوانید هرگز نمی\u200cتوانند مگسی بیافرینند، هر چند برای آفریدن آن همداستان شوند; و اگر مگس چیزی از آنها برباید نمی\u200cتوانند آن را بازپس گیرند. هم خدایانی که در پی آن مگس برآیند ناتوانند و هم مگسی که در پی آنند ناتوان است."
      },
      {
        "index": 74,
        "text": "خداست که تدبیرکننده جهان هستی است و تنها او شایسته پرستش است، ولی مشرکان خدا را آن گونه که درخور منزلت اوست ارج ننهادند و به غیر او روی آوردند. بی گمان، خدا نیرومند و شکست ناپذیر است."
      },
      {
        "index": 75,
        "text": "خدا از میان فرشتگان فرستادگانی شایسته را برمی گزیند تا وحی الهی را به پیامبران برسانند، و از میان مردم نیز شایستگان رسالت را انتخاب می\u200cکند تا پیام خدا را به مردم ابلاغ کنند چرا که خداوند درخواست مردم را که در پی کمالند می\u200cشنود و نیازشان به رهنمودها را می\u200cبیند."
      },
      {
        "index": 76,
        "text": "خدا آنچه را که پیش روی فرشتگان و پیامبران است و آنچه را که پشت سرشان است می\u200cداند. چگونه ممکن است کارهای آنان بر خدا پوشیده بماند در صورتی که همه امور به او باز گردانده می\u200cشود."
      },
      {
        "index": 77,
        "text": "ای کسانی که ایمان آورده\u200cاید، رکوع و سجده کنید و پروردگارتان را بپرستید و کار خیر انجام دهید، باشد که نیکبخت شوید."
      },
      {
        "index": 78,
        "text": "ای کسانی که ایمان آورده\u200cاید، در آنچه مربوط به خداست ـ چنان که درخورِ تلاش برای اوست ـ تلاش کنید. او شما را برگزیده و در دینتان که همان آیین پدرتان ابراهیم است، بر شما هیچ دشواری و تنگنایی قرار نداده است. خدا شما را پیش از نزول قرآن و در این قرآن اهل تسلیم نامیده و اسلام شما را پذیرفته است تا هم پیامبر بر شما گواه باشد و هم شما بر اعمال مردم گواه باشید. پس نماز را برپا دارید و زکات بدهید و در همه حال به خدا تمسّک جویید و او را اطاعت کنید که او سرپرست شماست، او خوب سرپرست و نیکو یاوری است."
      }
    ],
    "index": 22
  },
  {
    "aya": [
      {
        "index": 1,
        "text": "به راستی که مؤمنان به سعادت دست یافتند،"
      },
      {
        "index": 2,
        "text": "آنان که در نمازشان فروتن\u200cاند،"
      },
      {
        "index": 3,
        "text": "و آنان که از کار بیهوده رویگردانند،"
      },
      {
        "index": 4,
        "text": "و آنان که اموال خود را به وسیله انفاق پاک می\u200cسازند،"
      },
      {
        "index": 5,
        "text": "و آنان که دامن خود را حفظ می\u200cکنند،"
      },
      {
        "index": 6,
        "text": "مگر از همسرانشان یا کنیزانی که مالک آنها شده\u200cاند، که آنان نکوهش نمی\u200cشوند;"
      },
      {
        "index": 7,
        "text": "پس کسانی که راه دیگری جز آنچه مقرّر شد طلب کنند، آنان از مرز الهی گذشته\u200cاند;"
      },
      {
        "index": 8,
        "text": "و مؤمنان کسانی اند که امانت\u200cهای یکدیگر را پاس می\u200cدارند و به پیمان خود وفادارند،"
      },
      {
        "index": 9,
        "text": "و آنان که همواره بر نمازهای واجب خود مواظبت می\u200cکنند،"
      },
      {
        "index": 10,
        "text": "اینانند میراث بران،"
      },
      {
        "index": 11,
        "text": "همانان که بهشت برین را به ارث می\u200cبرند و در آن جاودانه\u200cاند."
      },
      {
        "index": 12,
        "text": "همانا ما انسان را نخستین بار از عصاره گِلی آفریدیم."
      },
      {
        "index": 13,
        "text": "سپس نسل او را از نطفه مقرر داشتیم; آن نطفه را در جایگاهی استوار قرار دادیم."
      },
      {
        "index": 14,
        "text": "سپس آن نطفه را لخته خونی ساختیم، آن گاه آن لخته خون را به صورت پاره گوشتی [که گویی] جویده شده درآوردیم; پس آن قطعه گوشت را استخوان\u200cهایی چند ساختیم، آن گاه استخوان\u200cها را با گوشت پوشاندیم، سپس آن را آفریده\u200cای دیگر ساختیم (به او حقیقت انسانی بخشیدیم). پس خداوند که بهترین آفرینندگان است پرخیر و برکت است."
      },
      {
        "index": 15,
        "text": "سپس شما بعد از این، قطعاً خواهید مرد."
      },
      {
        "index": 16,
        "text": "و آن گاه به یقین شما در روز قیامت برانگیخته خواهید شد."
      },
      {
        "index": 17,
        "text": "و به راستی ما بر فراز شما هفت آسمان که راه\u200cهای نزول فرمان خدا، فرود و صعود فرشتگان و بالا رفتن اعمال بندگان است، پدید آوردیم و ما از آفریدگان بی خبر نیستیم."
      },
      {
        "index": 18,
        "text": "و از آسمان آبی به اندازه فرو فرستادیم و آن را در دل زمین جای دادیم و قطعاً ما بر بُردن آن تواناییم."
      },
      {
        "index": 19,
        "text": "پس برای شما به وسیله آن بوستان\u200cهایی از درختان خرما و انگور پدید آوردیم که در آنها برای شما میوه\u200cهای فراوان است و از آنها می\u200cخورید."
      },
      {
        "index": 20,
        "text": "۲۰ و نیز به وسیله آن درخت زیتون را پدید آوردیم که از کوه سینا برمی آید و میوه ای می\u200cرویاند که دارای روغن است و خورشی است برای خورندگان."
      },
      {
        "index": 21,
        "text": "به یقین برای شما در دام\u200cها (شتر، گاو، گوسفند) نشانه\u200cای است بر این که امور بندگان را ما تدبیر می\u200cکنیم و به آنان مهربانیم; از شیری که در شکم آنهاست برای نوشیدن در اختیار شما می\u200cنهیم، و نیز برای شما در آن دام\u200cها سودهای بسیار است; از آنها بهره می\u200cبرید و از گوشتشان می\u200cخورید."
      },
      {
        "index": 22,
        "text": "و در خشکی بر شتران و در دریا بر کشتی\u200cها سوارتان می\u200cکنند."
      },
      {
        "index": 23,
        "text": "همانا نوح را به سوی مردم زمانش به رسالت فرستادیم. او بی درنگ به سراغ آنان رفت و گفت: ای قوم من، خداوند یکتا را بپرستید. شما را جز او معبودی شایسته پرستش نیست. آیا از کیفر او پروا نمی\u200cکنید که به یکتایی او کفر میورزید."
      },
      {
        "index": 24,
        "text": "مهتران قومش که کافر بودند گفتند: ای مردم، این جز بشری مانند شما نیست. می\u200cخواهد بدین وسیله بر شما برتری جوید. اگر از غیب پیامی به او می\u200cرسید، می\u200cبایست به شما نیز که بشری مانند او هستید برسد، و اگر خدا می\u200cخواست پیامی به ما برساند، قطعاً فرشتگانی را فرو می\u200cفرستاد. علاوه بر این، آیین او سابقه\u200cای ندارد و ما در میان پدران نخستین خود نشنیده\u200cایم که این آیین را برگزیده باشند."
      },
      {
        "index": 25,
        "text": "او مردی است که جنون دامنگیرش شده است، پس تا مدّتی کوتاه در انتظارش باشید، شاید بهبود یابد یا مرگ به سراغش آید."
      },
      {
        "index": 26,
        "text": "نوح گفت: پروردگارا، من مردم را به عذاب هشدار دادم، ولی آنان عذاب را دروغ شمردند، اینک تو مرا به وسیله همان عذابی که چون بدان هشدارشان دادم دروغگویم پنداشتند، یاری ده."
      },
      {
        "index": 27,
        "text": "پس هنگامی که خواستیم عذاب بفرستیم، به او وحی کردیم که آن کشتی را زیر نظر ما و بر طبق آنچه به تو وحی می\u200cکنیم، بساز، و چون حکم ما در مورد نابودی کفرپیشگان در رسید، و به نشانه عذاب، آب از آن تنور جوشید، از هر حیوانی، دو تا، یک نر و یک ماده، با کسانت (مؤمنان و خانواده ات) جز کسانی از آنان که پیش\u200cتر وعده عذاب در حقشان ثابت شده است، در آن کشتی سوار کن، و با من درباره نجات کسانی که ستم کرده\u200cاند سخن مگوی، چرا که آنان غرق خواهند شد و این مقدر شده است."
      },
      {
        "index": 28,
        "text": "پس هنگامی که تو و کسانی که همراه تواَند بر کشتی نشستید، بگو: ستایش خدای را که ما را از این مردم ستم پیشه رهایی بخشید."
      },
      {
        "index": 29,
        "text": "و بگو: پروردگارا، مرا از طوفان نجات ده و بر خشکی فرود آور، فرودی که قرین خیر و برکت باشد، که تو بهترین نجات دهندگان و نیکوترین فرودآورندگانی."
      },
      {
        "index": 30,
        "text": "به یقین در این داستان نشانه\u200cهایی [بر یکتایی خدا و ربوبیّت او] است. و دعوت نوح و پیامدهای آن آزمونی از جانب ما بود و ما قطعاً آزمایش کننده بودیم."
      },
      {
        "index": 31,
        "text": "سپس از پی آنان نسلی دیگر (قوم ثمود) را پدید آوردیم."
      },
      {
        "index": 32,
        "text": "و در میانشان پیامبری از خودشان به رسالت فرستادیم با این پیام که: خداوند یکتا را بپرستید که شما را جز او معبودی شایسته پرستش نیست; آیا از کیفر او پروا نمی\u200cکنید که به یکتایی او کفر میورزید؟"
      },
      {
        "index": 33,
        "text": "و مهتران قومش که به خدا کافر شده و دیدار آخرت را دروغ شمرده بودند، و ما در زندگی دنیا آنان را از نعمت فراوان برخوردار ساخته بودیم گفتند: این مرد جز بشری مانند شما نیست; از آنچه شما می\u200cخورید او نیز می\u200cخورد و از آنچه شما می\u200cآشامید او نیز می\u200cآشامد. اگر پیامی از غیب به او رسیده بود به شما نیز می\u200cرسید;"
      },
      {
        "index": 34,
        "text": "و سوگند یاد می\u200cکنیم که اگر از بشری مثل خودتان که هیچ امتیازی بر شما ندارد پیروی کنید، قطعاً در آن صورت زیانکار خواهید بود."
      },
      {
        "index": 35,
        "text": "آیا او به شما وعده می\u200cدهد که وقتی مردید و خاک گشتید و استخوانی چند شدید، حیاتی دوباره می\u200cیابید و از گورها برای حساب و جزا بیرون آورده می\u200cشوید؟"
      },
      {
        "index": 36,
        "text": "دور است دور آنچه شما را به آن وعده می\u200cدهند."
      },
      {
        "index": 37,
        "text": "[بدانید که] زندگی جز این زندگی ما در دنیا نیست که پیوسته نسلی از ما می\u200cمیرد و نسلی دیگر پدید می\u200cآید، و ما برانگیخته نمی\u200cشویم."
      },
      {
        "index": 38,
        "text": "او از جانب خدا رسالتی ندارد بلکه مردی است که سخن دروغینی را که خود ساخته به خدا بسته است، و $ما به او ایمان نخواهیم آورد."
      },
      {
        "index": 39,
        "text": "پیامبرشان گفت: پروردگارا، من مردم را به عذاب هشدار دادم و آنان عذاب را دروغ شمردند، اینک تو مرا به وسیله همان عذابی که چون بدان انذارشان کردم دروغگویم پنداشتند، یاری ده."
      },
      {
        "index": 40,
        "text": "خدا در پاسخ او فرمود: قطعاً پس از اندک زمانی با مشاهده عذاب پشیمان خواهند شد."
      },
      {
        "index": 41,
        "text": "آن گاه صیحه\u200cای مهیب آنان را به حق فرو گرفت، و آنها را همچون خاشاکِ سیلاب\u200cها قرار دادیم. پس دوری از رحمت خدا بر ستم پیشگان باد."
      },
      {
        "index": 42,
        "text": "سپس از پی آنان نسل\u200cهای دیگری پدید آوردیم."
      },
      {
        "index": 43,
        "text": "هیچ امّتی بر سرآمدی که برای آن مقدّر شده است سبقت نمی\u200cگیرد که زودتر از آن منقرض شود و از آن هم به تأخیر نمی\u200cافتد که دیرتر از آن از میان برود."
      },
      {
        "index": 44,
        "text": "آری، امّت\u200cهایی را پس از نوح پدید آوردیم و فرستادگان خود را پیاپی به رسالت فرستادیم. هرگاه برای راهنمایی امّتی پیامبر آنان آمد، او را دروغگو شمردند; ما نیز آن امت\u200cها را یکی پس از دیگری آورده و به وسیله عذاب هلاکشان ساختیم و از آنان چیزی باقی نگذاشتیم جز این که آنها را داستان\u200cهایی بر سر زبان\u200cها نهادیم. پس دوری از رحمت خدا بر مردمی باد که ایمان نمی\u200cآورند."
      },
      {
        "index": 45,
        "text": "سپس موسی و برادرش هارون را با معجزاتی که به آنان دادیم و با برهانی روشن به رسالت فرستادیم."
      },
      {
        "index": 46,
        "text": "آن دو را به سوی فرعون و مهتران قومش گسیل داشتیم، ولی آنان گردنکشی کردند و رسالت آنها را نپذیرفتند و مردمی بودند که بر دیگران سلطه یافته بودند."
      },
      {
        "index": 47,
        "text": "از این رو گفتند: آیا به دو بشر که مثل خود ما هستند و قومشان ما را بندگی می\u200cکنند ایمان بیاوریم؟"
      },
      {
        "index": 48,
        "text": "در نتیجه، موسی و هارون را تکذیب کردند، پس از زمره هلاک شدگان گشتند."
      },
      {
        "index": 49,
        "text": "و همانا به موسی و هارون کتاب آسمانی تورات را دادیم، باشد که قومشان بدین وسیله هدایت یابند."
      },
      {
        "index": 50,
        "text": "و عیسی بن مریم و مادرش را نشانه\u200cای بر ربوبیّت خویش قرار دادیم و آن دو را در مکانی مرتفع و وسیع که جای زندگی و دارای آبی جاری بود سکونت دادیم."
      },
      {
        "index": 51,
        "text": "ما به فرستادگان خود گفتیم: ای پیامبران، از چیزهای پاکیزه بخورید و استفاده برید و به شکرانه نعمت\u200cهای الهی کاری شایسته کنید; قطعاً من به آنچه می\u200cکنید به خوبی آگاهم، مبادا از فرمان من روی برتابید."
      },
      {
        "index": 52,
        "text": "و ای مردم به یقین این است نوع شما که همه یک امت هستید و یک هدف را دنبال می\u200cکنید پس بیش از یک پروردگار ندارید و منم پروردگار شما، پس همه از من پروا کنید."
      },
      {
        "index": 53,
        "text": "ولی مردم دین و کتابی را که به وسیله پیامبران به آنان عرضه شده بود قطعه قطعه کردند و آن را میان خود تقسیم نمودند و هر کدام کتاب و دینی را برگزیدند و هر گروهی به آنچه در اختیار داشت شادمان بود."
      },
      {
        "index": 54,
        "text": "پس ای پیامبر، آنان را تا هنگامی که عذاب الهی در رسد، در ورطه جهلشان رها کن."
      },
      {
        "index": 55,
        "text": "آیا این کفرپیشگان مرفّه می\u200cپندارند این مال و اولادی که به آنان می\u200cدهیم و بدین وسیله به آنان مدد می\u200cرسانیم،"
      },
      {
        "index": 56,
        "text": "از آن روست که آنان را بزرگ می\u200cشمریم و می\u200cخواهیم در دادنِ نعمت\u200cها به آنان شتاب کنیم؟! نه، این گونه نیست، آنان درک نمی\u200cکنند که حقیقت چیست. ما بدین وسیله آنان را سرگرم می\u200cکنیم تا همچنان در طغیان خود باقی بمانند."
      },
      {
        "index": 57,
        "text": "آری، مال و اولاد کافران وسیله خیری برای آنان نیست. قطعاً کسانی که بیم آن دارند که از سعادت محروم شوند، چون از خشم پروردگارشان می\u200cهراسند،"
      },
      {
        "index": 58,
        "text": "و آنان که به آیات پروردگارشان ایمان می\u200cآورند،"
      },
      {
        "index": 59,
        "text": "و کسانی که به پروردگارشان شرک نمیورزند،"
      },
      {
        "index": 60,
        "text": "و آنان که آنچه را انفاق می\u200cکنند، در حالی انفاق می\u200cکنند که دل هایشان ترسان است از این که به سوی پروردگارشان بازمی گردند،"
      },
      {
        "index": 61,
        "text": "اینانند که در انجام کارهای نیک شتاب می\u200cکنند و به سوی آنها بر یکدیگر پیشی می\u200cگیرند."
      },
      {
        "index": 62,
        "text": "و ما هیچ کس را جز به اندازه توانش تکلیف نمی\u200cکنیم، و نزد ما کتابی است که اعمال همگان را بی کم و کاست و بدون هیچ گونه اشتباه آشکار می\u200cسازد و براساس آن داوری می\u200cشود; از این رو در دادن سزا، ستمی به آنان نخواهد شد."
      },
      {
        "index": 63,
        "text": "بلکه دل\u200cهای کافران از این اوصافی که برای مؤمنان گفتیم سخت در غفلت است، و آنان کارهایی ناروا جز اینها دارند که به آنها می\u200cپردازند، و همین کارهاست که آنان را از آن صفات و اعمال پسندیده باز می\u200cدارد."
      },
      {
        "index": 64,
        "text": "آنان روزگارشان را این گونه سپری می\u200cکنند، تا وقتی که مرفهانشان را به عذاب گرفتار ساختیم، ناگهان ناله و فریاد سر می\u200cدهند و درخواست کمک می\u200cکنند."
      },
      {
        "index": 65,
        "text": "به آنان خطاب می\u200cشود: امروز ناله و فریاد سر ندهید که قطعاً از سوی ما یاری نخواهید شد."
      },
      {
        "index": 66,
        "text": "زیرا آیات من پیوسته بر شما تلاوت می\u200cشد ولی شما از آن روی می\u200cگرداندید و به عقب باز می\u200cگشتید."
      },
      {
        "index": 67,
        "text": "در حالی که با این کارتان کبر و بزرگ بینی خویش را نمایان می\u200cساختید و شب هنگام [در بزم\u200cهای خود] درباره قرآن یاوه سرایی می\u200cکردید."
      },
      {
        "index": 68,
        "text": "آیا در این قرآن، نیندیشیده\u200cاند تا بدانند آن از جانب خداست؟ مگر برای آنان پیامی آمده که برای پدران نخستینشان نیامده است تا بگویند اگر این پیام حق است و از سوی خداست چرا برای پیشینیان فرستاده نشد؟"
      },
      {
        "index": 69,
        "text": "مگر پیامبر خود محمّد را که عمری با آنان زیسته است نشناخته\u200cاند و از درستکاری و راستگویی او بی خبرند که رسالتش را انکار می\u200cکنند؟!"
      },
      {
        "index": 70,
        "text": "آیا می\u200cگویند جنون دامنگیر او شده است؟ نه این گونه نیست، بلکه آنچه او آورده است حق است و بیشتر آنان حق را چون با هواهای نفسانی خود سازگار نمی\u200cبینند خوش نمی\u200cدارند."
      },
      {
        "index": 71,
        "text": "اگر حق پیرو خواهش\u200cهای آنان بود، قطعاً جهان هستی دگرگون می\u200cشد و آسمان\u200cها و زمین و کسانی که در آنها بودند، تباه می\u200cشدند. ما هرگز حق را پیرو خواسته\u200cهای آنان قرار نداده\u200cایم، بلکه به آنان کتابی داده\u200cایم که یادآور دینی درخور آنان است و باورها و رفتارهای درست را به آنان گوشزد می\u200cکند، ولی آنان با گریز از این کتاب، از دین واقعی خود رویگردانند."
      },
      {
        "index": 72,
        "text": "مگر از آنان خراجی می\u200cخواهی [که به تو ایمان نمی\u200cآورند]؟ پاداش تو بر عهده خداست و قطعاً پاداش پروردگارت بهتر است و او بهترین روزی دهندگان است."
      },
      {
        "index": 73,
        "text": "به یقین، تو آنان را به راهی راست و دینی درست فرا می\u200cخوانی."
      },
      {
        "index": 74,
        "text": "و آنان که آخرت را باور ندارند، قطعاً از این راه منحرفند و به این دین پشت می\u200cکنند."
      },
      {
        "index": 75,
        "text": "و اگر کافران را مورد رحمت قرار می\u200cدادیم و رنجی را که به عنوان عذاب دامنگیرشان شده است برطرف می\u200cساختیم، باز هم در راه حق گام نمی\u200cنهادند، بلکه بر سرکشی خود پای می\u200cفشردند و همچنان در طغیان خویش سرگردان بودند. آری، نه رحمت الهی آنان را به راه می\u200cآورد و نه عذاب هشیارشان می\u200cکند."
      },
      {
        "index": 76,
        "text": "به یقین ما آنان را به رنج قحطی و تنگی معیشت گرفتار ساختیم، ولی نه در برابر پروردگارشان فروتنی کردند، نه هرگز در پیشگاه او خاضع می\u200cشوند."
      },
      {
        "index": 77,
        "text": "همواره با حق در ستیزند، تا وقتی که آنان را بمیرانیم و دری از عذابی سخت به رویشان بگشاییم، در آن جا ناگهان از دستیابی به هر خیری ناامید می\u200cشوند،"
      },
      {
        "index": 78,
        "text": "خداست که برای شما گوش\u200cها و چشم\u200cها پدید آورد تا بشنوید و ببینید، و دل\u200cها پدید آورد تا بفهمید و دریابید، ولی شما اندک سپاسگزاری می\u200cکنید."
      },
      {
        "index": 79,
        "text": "اوست که شما را در زمین پدید آورد; سپس چون بمیرید دوباره زنده می\u200cشوید و به سوی او روانه می\u200cگردید."
      },
      {
        "index": 80,
        "text": "اوست که زنده می\u200cکند و می\u200cمیراند، و رفت و آمد شب و روز و گذشت زمان در اختیار اوست; پس چرا درنمی یابید؟"
      },
      {
        "index": 81,
        "text": "کافران نشانه\u200cهای ربوبیّت الهی را درک نکردند، بلکه از سرِ تقلید مثل آن سخنی را که مردمان نخستین گفتند بر زبان آوردند."
      },
      {
        "index": 82,
        "text": "گفتند: آیا چون مردیم و خاک گشتیم و استخوانی چند شدیم، به راستی برانگیخته می\u200cشویم؟"
      },
      {
        "index": 83,
        "text": "این رستاخیز را که به ما وعده داده\u200cاند، پیش\u200cتر نیز به پدرانمان وعده دادند، ولی هرگز تحقق نیافت. اینها چیزی جز افسانه\u200cهایی که مردمان نخستین ساخته\u200cاند نیست."
      },
      {
        "index": 84,
        "text": "ای پیامبر، به منکران رستاخیز بگو: اگر اهل دانشید، بگویید زمین و کسانی که در آنند از آنِ چه کسی است و هستیِ آنها وابسته به کیست؟"
      },
      {
        "index": 85,
        "text": "خواهند گفت: از آنِ خداست. بگو: پس چرا متوجّه نمی\u200cشوید که چنین خدایی می\u200cتواند هرگونه بخواهد در ملک خود تصرّف کند و انسان\u200cها را بمیراند و حیاتی دوباره بخشد؟"
      },
      {
        "index": 86,
        "text": "و نیز به آنان بگو: پروردگار آسمان\u200cهای هفتگانه و پروردگار عرش بزرگ که مرکز فرمانروایی هستی است، کیست؟"
      },
      {
        "index": 87,
        "text": "خواهند گفت: همه از آنِ خداست. بگو: پس چرا از خشم او که مالک آسمان\u200cها و عرش بزرگ است نمی\u200cهراسید که رستاخیز را انکار می\u200cکنید؟"
      },
      {
        "index": 88,
        "text": "به آنان بگو: اگر دانا هستید، بگویید: آفرینش جهان هستی و فرمانروایی هر چیز به دست کیست، و حال آن که او هر که را به وی پناه بَرَد حمایت می\u200cکند و هیچ کس قدرت آن را ندارد که در برابر خدا از کسی حمایت کند و مانع خواسته او گردد؟"
      },
      {
        "index": 89,
        "text": "خواهند گفت: همه از آنِ خداست. بگو: پس تا کی دستخوش خیالات باطل می\u200cشوید و حق (توحید و رستاخیز) را باور نمی\u200cکنید؟"
      },
      {
        "index": 90,
        "text": "آری، وعده قیامت و حساب و جزا دروغ نیست، بلکه ما با این وعده حق را برایشان آورده\u200cایم، و قطعاً منکران قیامت دروغ می\u200cگویند که رستاخیز را ناممکن می\u200cدانند."
      },
      {
        "index": 91,
        "text": "خدا فرزندی اختیار نکرده است تا او نیز خدا باشد، و هرگز با وجود خدا هیچ معبود و خداوندگاری نبوده است، زیرا اگر خدایانی وجود می\u200cداشت، هر کدام با آنچه آفریده بود به سویی می\u200cرفت و در نتیجه نظام هستی از هم گسسته می\u200cشد، و علاوه بر این بعضی از آن خدایان بر بعضی دیگر برتری می\u200cیافتند. منزّه است خدا از آنچه مردم او را بدان وصف می\u200cکنند;"
      },
      {
        "index": 92,
        "text": "همان خدایی که دانای نهان و آشکار است و می\u200cداند که خداوندگاری جز او نیست. پس او والاتر از آن است که شریکی برای وی پندارند."
      },
      {
        "index": 93,
        "text": "ای پیامبر، خدایت را بخوان و بگو: پروردگارا، اگر می\u200cخواهی عذابی را که به مشرکان وعده داده می\u200cشود در این دنیا به من نشان دهی،"
      },
      {
        "index": 94,
        "text": "پروردگارا، مرا از میان این ستم پیشگان بیرون بر تا عذاب موعود دامنگیر من نشود."
      },
      {
        "index": 95,
        "text": "و ما قطعاً تواناییم بر این که آنچه را به مشرکان وعده می\u200cدهیم به تو نشان دهیم."
      },
      {
        "index": 96,
        "text": "اما اکنون که در میانشان هستی، باید رفتار بدشان را با نیکوترین خصلت\u200cها دفع کنی. ما به سخنان ناشایسته\u200cای که مشرکان ما را بدان وصف می\u200cکنند داناتریم."
      },
      {
        "index": 97,
        "text": "و بگو: پروردگارا، از وسوسه\u200cها و اغواگری\u200cهای شیاطین به تو پناه می\u200cبرم."
      },
      {
        "index": 98,
        "text": "پروردگارا، و از این که نزد من حاضر شوند به تو پناه می\u200cبرم."
      },
      {
        "index": 99,
        "text": "این کفرپیشگان همچنان به کفر خود ادامه می\u200cدهند و به ثروت خود مغرورند; تا آن گاه که مرگ به سراغ یکی از آنان بیاید، در آن حال به درگاه خدا استغاثه می\u200cکند و ندای (یا ربّ) سر می\u200cدهد و به فرشتگان می\u200cگوید: مرا به دنیا بازگردانید;"
      },
      {
        "index": 100,
        "text": "اگر باز گردم، شاید در ثروتی که از خود بر جای نهاده\u200cام کاری شایسته کنم و آنها را برای خشنودی خدا انفاق نمایم. چنین نیست، درخواستِ بازگشت بی اثر است، او فقط این سخن را بر زبان می\u200cآورد، و فراروی آدمیان پس از مرگ، جهانی است میان دنیا و آخرت تا روزی که برانگیخته شوند."
      },
      {
        "index": 101,
        "text": "پس هنگامی که در صور دمیده شود و مردگان زنده شوند، در آن روز میانشان خویشاوندی نمی\u200cماند و هیچ کس به کار دیگری نخواهد آمد و از حال و کار یکدیگر نخواهند پرسید."
      },
      {
        "index": 102,
        "text": "آن روز اعمال انسان را می\u200cسنجند; پس کسانی که اعمالشان وزین است، آنان سعادتمندند."
      },
      {
        "index": 103,
        "text": "و کسانی که اعمالشان سبک است آنان کسانی اند که هستی خود را باخته\u200cاند و در دوزخ جاودانه خواهند بود."
      },
      {
        "index": 104,
        "text": "شعله آتش صورت هایشان را می\u200cگدازد و آنان در آن جا با لب\u200cهای سوخته و جمع شده و دندان\u200cهای آشکار، به سر می\u200cبرند."
      },
      {
        "index": 105,
        "text": "به آنان گفته می\u200cشود: مگر آیات من پیوسته بر شما تلاوت نمی\u200cشد و شما آنها را دروغ می\u200cشمردید؟\u200c"
      },
      {
        "index": 106,
        "text": "می\u200cگویند: پروردگارا، شقاوت و تیره بختی ما بر ما چیره شد و ما مردمی گمراه بودیم."
      },
      {
        "index": 107,
        "text": "پروردگارا، ما را از این جا بیرون بر و به دنیا بازگردان; اگر دوباره به شرک و گناه روی آوردیم، قطعاً ستم پیشه خواهیم بود."
      },
      {
        "index": 108,
        "text": "خداوند به آنان می\u200cفرماید: در دوزخ گم شوید و دور باشید و با من سخن نگویید."
      },
      {
        "index": 109,
        "text": "حقیقت این است که گروهی از بندگان من در دنیا می\u200cگفتند: پروردگارا، ایمان آوردیم، پس ما را ببخشای و بر ما رحمت آور که تو بهترین رحمت آورندگانی."
      },
      {
        "index": 110,
        "text": "ولی شما آنان را به تمسخر گرفتید، تا آن جا که تمسخرتان از مؤمنان شما را از یادِ من به فراموشی انداخت، و شما همواره به آنان می\u200cخندیدید."
      },
      {
        "index": 111,
        "text": "من هم امروز که روز جزاست، مؤمنان را به پاس این که در برابر ریشخند شما شکیبایی کردند و بر یاد من استوار بودند، پاداش دادم که تنها آنان سعادتمند باشند."
      },
      {
        "index": 112,
        "text": "[سپس] خداوند به کفرپیشگان می\u200cگوید: شما در گورهایتان به شمار سال\u200cها چه مدت ماندید؟\u200c"
      },
      {
        "index": 113,
        "text": "می\u200cگویند: روزی یا پاره\u200cای از روز را در آن جا به سر بردیم; درست مدت آن را نمی\u200cدانیم، از فرشتگانِ شمارش کننده بپرس."
      },
      {
        "index": 114,
        "text": "خداوند می\u200cگوید: آری، شما جز اندک زمانی در گورهایتان درنگ نکردید. کاش آن روز که در دنیا بودید می\u200cدانستید که از مرگ تا برپایی رستاخیز فاصله زیادی نیست."
      },
      {
        "index": 115,
        "text": "آیا پنداشتید که شما را بیهوده آفریده\u200cایم و شما به سوی ما بازگردانده نمی\u200cشوید؟"
      },
      {
        "index": 116,
        "text": "خداوند که فرمانروای هستی است و هیچ امری را جز به حق مقرّر نمی\u200cکند، والاتر از آن است که شما را بیهوده بیافریند. هیچ معبودی شایسته پرستش جز او نیست. اوست پروردگار آن عرش ارجمند و زمام همه امور به دست اوست."
      },
      {
        "index": 117,
        "text": "و هر کس با وجود خدا معبود دیگری بخواند که برای آن هیچ برهانی ندارد، حسابش فقط با پروردگارش خواهد بود. حقیقت این است که کافران به سعادت نمی\u200cرسند."
      },
      {
        "index": 118,
        "text": "و بگو: پروردگارا، ببخشای و رحمت آور که تو بهترین رحمت آورندگانی."
      }
    ],
    "index": 23
  },
  {
    "aya": [
      {
        "index": 1,
        "text": "این سوره\u200cای است که آن را فرو فرستادیم و عمل به احکامی را که در آن بیان شده است واجب کردیم و در آن آیاتی فرو فرستادیم که بیانگر معارف الهی است; باشد که شما آنها را فراگیرید و به خاطر داشته باشید."
      },
      {
        "index": 2,
        "text": "زن و مرد زناکننده را، به هر یک از آنها صد تازیانه بزنید، و اگر به خدا و روز آخرت ایمان دارید نباید مهربانی و دلسوزی به آن دو شما را فراگیرد و در کیفرشان سستی به خرج دهید، که این سهل انگاری در دین و بی اعتنایی به قانون خداست، و باید گروهی از مؤمنان در صحنه کیفر حضور داشته باشند و عقوبت آنان را نظاره کنند."
      },
      {
        "index": 3,
        "text": "مرد زناکاری که حد بر او جاری شده و توبه نکرده است، جز با زنی زناکار یا مشرک ازدواج نمی\u200cکند، و زن زناکاری که حد خورده و توبه نکرده است، او را جز مردی زناکار یا مشرک به همسری نمی\u200cگیرد، و این ازدواج بر مؤمنان حرام گردیده است."
      },
      {
        "index": 4,
        "text": "و کسانی که زنان پاکدامن را به زنا متهم می\u200cکنند، سپس چهار مرد را بر درستی گفته خویش شاهد نمی\u200cآورند، هشتاد تازیانه به آنان بزنید و هرگز شهادتشان را در هیچ امری نپذیرید که اینان فاسقند."
      },
      {
        "index": 5,
        "text": "مگر کسانی که پس از اجرای حد توبه کنند و کارهای خود را اصلاح نمایند، که اینان دیگر فاسق به شمار نمی\u200cآیند و شهادتشان پذیرفته می\u200cشود، چرا که خداوند آمرزنده گناهان و رحمت آورنده بر توبه کنندگان است."
      },
      {
        "index": 6,
        "text": "و مردانی که همسران خود را به زنا متهم می\u200cکنند، و بر درستی دعوایشان گواهانی جز خویشتن ندارند، شهادت هر یک از آنان چهار مرتبه است که در هر مرتبه خدا را گواه می\u200cگیرد که در نسبتی که به همسرش می\u200cدهد از راستگویان است."
      },
      {
        "index": 7,
        "text": "و پنجمین گواهی او این است که لعنت خدا بر او باد اگر از دروغگویان باشد."
      },
      {
        "index": 8,
        "text": "بدین طریق اتهام شوهر به همسر خود ثابت می\u200cشود. و کیفر زنا بر او مقرر می\u200cگردد; و این کیفر را از او برمی دارد این که چهار مرتبه خدا را گواه گیرد که شوهرش از دروغگویان است،"
      },
      {
        "index": 9,
        "text": "و پنجمین بار گواهی دهد که خشم خدا بر او باد اگر شوهرش از راستگویان باشد."
      },
      {
        "index": 10,
        "text": "و اگر نه این بود که فضل و رحمت خدا در پرتو دین شامل حال شماست و خداوند توبه پذیر و کارهایش براساس حکمت است، قطعاً تیره بختی شما را فرو می\u200cگرفت و گناه، شما را تباه می\u200cساخت و نظام زندگی تان از هم می\u200cگسست."
      },
      {
        "index": 11,
        "text": "قطعاً کسانی که آن بهتان را مطرح کردند، دسته\u200cای توطئه گر از شما بودند. آنان با متهم ساختن یکی از زنان پیامبر خواستند خانواده او را آلوده نشان دهند و بر او طعنه زنند. شما آن بهتان را شرّی برای خود مپندارید، بلکه آن در نهایت برای شما خیر است، زیرا برای هر یک از آنان، آثار ناهنجار گناهی را که مرتکب شده است خواهد بود. و شما بدین وسیله منحرفان جامعه خود را می\u200cشناسید، و آن کس از ایشان که سهم عمده\u200cای در گسترش آن بهتان را بر عهده داشته است، عذابی بزرگ خواهد داشت."
      },
      {
        "index": 12,
        "text": "چرا وقتی آن بهتان را درباره همکیش خود شنیدید، مردان و زنان مؤمن در حق او که از خودشان به شمار می\u200cرفت گمان نیک نبردند و نگفتند: این بهتانی آشکار است؟"
      },
      {
        "index": 13,
        "text": "چرا مدّعیان بر آن بهتانی که زدند چهار مرد را گواه نیاوردند؟ پس چون گواهان را نیاورده\u200cاند، آنان نزد خدا قطعاً دروغگو به شمار می\u200cروند."
      },
      {
        "index": 14,
        "text": "و اگر فضل و رحمت خدا در دنیا و آخرت بر شما نبود، قطعاً به خاطر بهتانی که در آن وارد شدید، در هر دو جهان عذابی بزرگ دامنگیرتان می\u200cشد."
      },
      {
        "index": 15,
        "text": "آری، هنگامی شما وارد آن بهتان شدید که بی هیچ اندیشه\u200cای در درستی یا نادرستی آن، زبان به زبان آن را می\u200cگرفتید و چیزی را می\u200cگفتید که از آن هیچ گونه آگاهی نداشتید و گفت و شنود آن را آسان می\u200cپنداشتید در حالی که نزد خدا امری بزرگ بود."
      },
      {
        "index": 16,
        "text": "و چرا وقتی آن را شنیدید نگفتید: ما حق نداریم این شایعه بی دلیل را بر زبان آوریم ـ خداوندا، تو منزّهی و خانواده پیامبرت از هر آلودگی پیراسته\u200cاند ـ این سخن، افترایی بزرگ و بُهت آور است."
      },
      {
        "index": 17,
        "text": "خدا به شما پند می\u200cدهد که اگر ایمان دارید، هرگز مثل چنین کاری را تکرار نکنید و به سخنان بی پایه نپردازید."
      },
      {
        "index": 18,
        "text": "خداوند احکام دین خود را که از آیات او به شمار می\u200cرود برای شما بیان می\u200cکند، و خدا به مصلحت شما داناست و آنچه را برایتان مقرر می\u200cدارد حکیمانه مقرر می\u200cدارد."
      },
      {
        "index": 19,
        "text": "کسانی که دوست دارند کارِ زشت در میان مؤمنان شایع شود، برای آنان در دنیا و آخرت عذابی دردناک خواهد بود، و خدا می\u200cداند که چه چیزی خشم او را در پی دارد و شما نمی\u200cدانید."
      },
      {
        "index": 20,
        "text": "و اگر فضل و رحمت خدا شامل حال شما نبود و این که خدا رئوف و مهربان است، قطعاً به سزای آنچه کردید شما را کیفر می\u200cداد."
      },
      {
        "index": 21,
        "text": "ای کسانی که ایمان آورده\u200cاید، از پی گام\u200cهای شیطان نروید، که هر کس از پی گام\u200cهای شیطان برود، به کارهای زشت و ناروا گرایش می\u200cیابد، زیرا شیطان به کار زشت و ناپسند فرمان می\u200cدهد. و اگر فضل و رحمت خدا بر شما نبود، هرگز اَحدی از شما پیراسته و پاک نمی\u200cشد، ولی خدا هر که را بخواهد (او را شایسته پاکی بداند)، پاک می\u200cسازد، و خدا شنونده درخواست\u200cهای مردم و دانا به حال آنان است."
      },
      {
        "index": 22,
        "text": "و از میان شما، آنان که ثروتی بیش از مخارج خویش دارند و از گشایش روزی برخوردارند، نباید از انفاق به خویشاوندان و مستمندان و هجرت کنندگانِ در راه خدا کوتاهی کنند; هر چند آنان دچار خطاها و لغزش\u200cهایی شده باشند. توانگران باید خطای آنان را ببخشند و از لغزششان چشم پوشی کنند. آیا دوست ندارید که خدا گناهانتان را بیامرزد؟ و خداوند آمرزنده و مهربان است."
      },
      {
        "index": 23,
        "text": "به یقین، کسانی که زنان پاکدامنِ بی خبر مؤمن را به فحشا متهم می\u200cکنند، در دنیا و آخرت لعنت شده و از رحمت خدا دور گردیده\u200cاند، و برای آنان عذابی بزرگ خواهد بود."
      },
      {
        "index": 24,
        "text": "آن عذاب در روزی است که زبان\u200cها و دست\u200cها و پاهایشان بر ضدّ آنان به آنچه می\u200cکردند گواهی می\u200cدهند."
      },
      {
        "index": 25,
        "text": "در آن روز خداوند جزای بایسته آنان را به تمام و کمال به آنان می\u200cدهد، و آن روز خواهند دانست که خداست حق روشن و آشکار."
      },
      {
        "index": 26,
        "text": "زنان پلید از آنِ مردان پلیدند و مردان پلید از آنِ زنان پلید. و زنان پاک از آنِ مردان پاکند و مردان پاک از آنِ زنان پاک. اینان به خاطر پاکی و ایمانشان، از تهمت\u200cهایی که درباره شان مطرح می\u200cکنند برکنارند. برای آنان آمرزش و روزی ارجمند (زندگی پاک در دنیا و پاداش نیکو در آخرت) خواهد بود."
      },
      {
        "index": 27,
        "text": "ای کسانی که ایمان آورده\u200cاید، به خانه\u200cهایی که خانه\u200cهای شما نیست وارد نشوید تا به ساکنانش آشنایی دهید و ورود خود را بر آنان، اعلام نمایید و بر اهل آن سلام کنید. این برای شما بهتر است، باشد که در اثر پای بندی به این شیوه پسندیده همواره وظایف اجتماعی خود را به خاطر داشته باشید."
      },
      {
        "index": 28,
        "text": "پس اگر کسی را در آن خانه\u200cها نیافتید، وارد آنها نشوید، تا به شما اجازه ورود داده شود; و اگر اجازه نیافتید و به شما گفته شد: بازگردید. بازگردید، که این برای شما پاک\u200cتر و بالنده\u200cتر است، و خدا به آنچه می\u200cکنید داناست."
      },
      {
        "index": 29,
        "text": "بر شما گناهی نیست که به خانه\u200cهای غیر مسکونی (از قبیل تجارتخانه\u200cها، کاروانسراها، حمّام\u200cها و دیگر اماکن عمومی) که استفاده\u200cای برای شما در آنهاست، بدون اجازه وارد شوید، و بدانید که خدا آنچه را آشکار می\u200cکنید و آنچه را پنهان می\u200cدارید می\u200cداند."
      },
      {
        "index": 30,
        "text": "ای پیامبر، به مردان مؤمن بگو چشمان خود را از شرمگاه\u200cهای دیگران فرو بندند و شرمگاه\u200cهای خود را نیز از دید دیگران بپوشانند، که اگر فرمانشان دهی چنین کنند. این شیوه برای آنان پاکیزه\u200cتر و بالنده\u200cتر است. قطعاً خدا به آنچه می\u200cکنند آگاه است."
      },
      {
        "index": 31,
        "text": "و به زنان مؤمن نیز بگو چشمان خود را از شرمگاه\u200cهای دیگران فروبندند و شرمگاه\u200cهای خود را نیز از دید دیگران بپوشانند و زیبایی هایشان را جز آنچه خود نمایان است آشکار نسازند و اطراف مقنعه خود را بر سینه خویش بیندازند تا سینه شان را بپوشاند اگر به آنان بگویی قطعاً چنین خواهند کرد. و زیبایی\u200cهای خود را آشکار نسازند جز برای شوهرانشان یا پدرانشان یا پدران شوهرانشان یا پسرانشان یا پسران شوهرانشان یا برادرانشان یا پسران برادرانشان یا پسران خواهرانشان یا زنان همکیش خود یا بردگانی که مالک آنها شده\u200cاند یا مردان سفیهی که سرپرستی دارند و شهوت جنسی ندارند یا کودکان نابالغی که بر اندام خاص زنان چیرگی نیافته\u200cاند، و زنان نباید پاهایشان را بر زمین بکوبند تا زیورهایی که پنهان می\u200cدارند معلوم شود. ای مؤمنان، همگی با پیمودن راه خدا به سوی او باز گردید، باشد که سعادتمند شوید."
      },
      {
        "index": 32,
        "text": "ای مؤمنان، به مردان و زنانِ بی همسری که از [همکیشان] شما هستند و به آن بندگان و کنیزانتان که شایستگی ازدواج را دارند، همسر دهید. اگر تهیدست\u200cاند، خداوند آنان را از فضل خود توانگر خواهد ساخت، که خداوند دارای بخششی گسترده است و به حال کسی که صلاح او در گشایش است داناست."
      },
      {
        "index": 33,
        "text": "و باید کسانی که هزینه ازدواج و مخارج زندگی را نمی\u200cیابند پاکدامنی پیشه کنند و از کارهای زشت بپرهیزند تا خداوند آنان را از فضل خود توانگر کند. و از میان بردگانتان، آنان که می\u200cخواهند با قراردادی مکتوب ثمن خود را بپردازند و آزادی خود را باز یابند، اگر شایستگی این کار را در آنان سراغ دارید، درخواستشان را بپذیرید و با آنان قرارداد بنویسید، و از مالی که خدا به شما ارزانی کرده است به عنوان زکات به ایشان بدهید [تا بتوانند بهای خود را بپردازند.] و اگر کنیزانتان خواهان عفّت\u200cاند، برای دستیابی به متاع ناپایدار دنیا آنان را به زنا وادار نکنید، و هر کس آنان را به این کار وادار کند [کیفر خواهد دید و] البته خداوند گناه کنیزان را پس از آن که به این کار زشت مجبور شده اند می\u200cآمرزد و رحمت خود را از آنان دریغ نمی\u200cدارد."
      },
      {
        "index": 34,
        "text": "همانا ما آیاتی روشنگر که راه سعادت را به شما نشان می\u200cدهد و شرحی از آنان که پیش از شما درگذشتند ـ چه نیکانشان و چه تبهکارانشان ـ به سوی شما نازل کردیم تا کارهای شایسته و ناشایسته را بشناسید، و برای تقواپیشگان شما نیز اندرزی فرو فرستادیم."
      },
      {
        "index": 35,
        "text": "خداوند نوری است که آسمان\u200cها و زمین به سبب آن پدید آمده\u200cاند و برای او نوری ویژه مؤمنان است. این نور در مَثَل همچون چراغدانی است که در آن چراغی باشد و آن چراغ در بلوری، که وزش باد شعله اش را نلرزاند و از فروغش نکاهد. آن بلور چنان بدرخشد که گویی اختری تابان است. آن چراغ با روغنی که از درخت پربرکت زیتون فراهم آمده است افروخته می\u200cشود; درختی که نه در جانب شرق است و نه در جانب غرب که تنها یک سوی آن از تابش خورشید بهره بَرَد; نزدیک است روغن آن از شدّت صافی روشنی بخشد، هرچند آتشی به آن نرسیده و شعلهورش نکرده باشد; نوری است شدید بر روی نوری شدید. خدا هر که را بخواهد (شایسته بداند)، به نورِ هدایتش راه می\u200cنماید، و خدا این مَثَل\u200cها را برای مردم می\u200cآورَد و خدا به هر چیزی داناست."
      },
      {
        "index": 36,
        "text": "آن چراغ پرفروغ در خانه\u200cهایی است که خدا رخصت داده است که قدر و منزلت آنها رفعت یابد چرا که رخصت داده است که نام خدا در آنها برده شود. در آن خانه\u200cها هر بامداد و عصرگاه مردانی او را تسبیح می\u200cگویند;"
      },
      {
        "index": 37,
        "text": "مردانی در آن خانه\u200cها تسبیح خدا می\u200cگویند که نه هیچ تجارت و نه هیچ خرید و فروشی آنان را از یاد خدا و برپا داشتن نماز و پرداخت زکات بازمی دارد. آنان از روزی می\u200cهراسند که دل\u200cها و دیده\u200cهای همگان (مؤمنان و کافران) در آن دگرگون می\u200cشود. (دل\u200cها و دیدگان مؤمنان به نور خدا بینا می\u200cشود و کرامت\u200cهای الهی را می\u200cنگرند، و دل\u200cها و دیدگان کافران کور می\u200cگردد و چیزی جز رنج نمی\u200cبینند)."
      },
      {
        "index": 38,
        "text": "آری، مؤمنان به کارهای شایسته می\u200cپردازند تا خدا هنگام دادن پاداش به آنان، تمام اعمالشان را هرچند کاستی\u200cهایی داشته باشد، بهترین عمل به شمار آورد و همه را بر پایه آن سزا دهد و از فضل خود نیز بر پاداششان بیفزاید، و خداوند به هر کس بخواهد، بی حساب; بدون آن که از اعمال او عوضی بخواهد، روزی و پاداش افزون خواهد داد."
      },
      {
        "index": 39,
        "text": "این است وصف مؤمنان، اما کسانی که کفر ورزیده\u200cاند، اعمالشان همچون سرابی است در زمینی هموار که تشنه آن را آب می\u200cپندارد و به سراغ آن می\u200cرود، ولی هنگامی که به آن می\u200cرسد آن را چیزی نمی\u200cیابد. آری، کافران به گمان رستگاری بت می\u200cپرستند، اما وقتی مرگ یکی از آنان فرا رسید و به صحنه قیامت درآمد، آن جاست که اعمال خود را بی ثمر می\u200cبیند و خدا را نزد خویش حاضر می\u200cیابد و خدا هم حساب او را بررسی می\u200cکند و سزایش را به تمام و کمال به او می\u200cدهد، و خداوند اعمال بندگان را به سرعت رسیدگی می\u200cکند."
      },
      {
        "index": 40,
        "text": "یا اعمالشان همچون تاریکی\u200cهایی است در دریایی موّاج که هماره آن دریا را موجی می\u200cپوشاند و بر فراز آن موجی دیگر است، و بالای آن ابرهایی است که جلو نورهای آسمانی را می\u200cگیرد. اینها تاریکی\u200cهایی است متراکم که بعضی بر روی بعضی قرار گرفته است، و کسی که در این دریاست، وقتی دست خود را بیرون می\u200cآورد، نزدیک است که آن را از شدت تاریکی نبیند. اعمال کافران نیز حجاب\u200cهایی متراکم اند که مانع از آنند که نور ایمان و معرفت بر دل هایشان بتابد و آنان را به راه نجات رهنمون شود. آری، کسی که خدا نوری برای او قرار نداده است هیچ نوری نخواهد داشت."
      },
      {
        "index": 41,
        "text": "آیا ندانسته\u200cای که هر که در آسمان\u200cها و زمین است و پرندگانِ گشوده بال، خدا را با هستیِ خویش تسبیح می\u200cگویند و وجود نیازمندشان بی نیازی او را اعلام می\u200cکند؟ این حقیقتی است بس روشن و آشکار. همه موجودات راه عرضه نیاز خود را به درگاه خدا می\u200cدانند و از تسبیح گفتن خود آگاهند، و خدا به آنچه می\u200cکنند داناست."
      },
      {
        "index": 42,
        "text": "فرمانرواییِ آسمان\u200cها و زمین تنها از آنِ خداست و بازگشت همه امور نیز به سوی خداست."
      },
      {
        "index": 43,
        "text": "آیا ندیده\u200cای که خدا ابرهایی پراکنده را روانه می\u200cکند، آن گاه میان آنها پیوند می\u200cدهد، سپس آنها را متراکم می\u200cسازد، پس قطره\u200cهای باران را می\u200cبینی که از لابه لای ابرها بیرون می\u200cآید؟ و آیا ندیده\u200cای که خدا از آسمان، از تگرگ\u200cهای متراکم موجود در آن که همچون کوه هاست فرو می\u200cفرستد و هر که را بخواهد با آن هدف قرار می\u200cدهد تا به مال و جان او آسیب برساند، و از هر که بخواهد آن را باز می\u200cدارد؟ نزدیک است روشنی برقش دیده\u200cها را از بین ببرد."
      },
      {
        "index": 44,
        "text": "خداوند شب و روز را به گردش درمی آورد و هر کدام را جایگزین دیگری می\u200cکند. به راستی در این جابه جایی برای اهل بصیرت نشانه و عبرتی است بر این که تنظیم امور هستی به دست اوست."
      },
      {
        "index": 45,
        "text": "خداست که همه جنبندگان را از آبی که دارای یک طبیعت است آفرید; با وجود این، آنها دارای گونه\u200cها و انواع بسیارند; برخی از آنها بر شکمشان می\u200cخزند و برخی از آنها بر روی دو پا راه می\u200cروند و برخی از آنها بر روی چهار پا راه می\u200cروند. خدا هر چه بخواهد می\u200cآفریند، زیرا او بر هر چیزی تواناست."
      },
      {
        "index": 46,
        "text": "همانا ما آیاتی که بیانگر صفات خدا و روشنگر راه ایمان و کفر و توحید و شرک است فرو فرستادیم، و خداوند هر که را بخواهد به راهی راست هدایت می\u200cکند."
      },
      {
        "index": 47,
        "text": "منافقان می\u200cگویند: به خدا و پیامبر ایمان آوردیم و به فرمانشان گردن نهادیم. ولی گروهی از آنان پس از این اقرار روی می\u200cگردانند و سرپیچی می\u200cکنند. ولی هیچ یک از این دو گروه ایمان نیاورده\u200cاند."
      },
      {
        "index": 48,
        "text": "و هنگامی که نزاعی درگیرد و آنان به قانون خدا و داوری پیامبر فراخوانده شوند، بی آن که انتظار رود، گروهی از آنان رویگردان می\u200cشوند."
      },
      {
        "index": 49,
        "text": "در صورتی که اگر داوری پیامبر ـ که همیشه حق است ـ به سود آنان باشد، با حال اطاعت و تسلیم به سوی او می\u200cآیند."
      },
      {
        "index": 50,
        "text": "آیا در دل هایشان مرضی هست، یا در حقانیّت دینشان تردید دارند، یا می\u200cترسند خداوند با حکمی ناحق به آنان ستم کند و پیامبرش با داوری نابحق ستم روا دارد؟ نه، اینها دلیل رویگردانی شان نیست، بلکه از آن روست که آنان ستمکارند، زیرا اظهار ایمان کردند و در دل تسلیم نشدند."
      },
      {
        "index": 51,
        "text": "ولی مؤمنانِ حقیقی هنگامی که نزاعی میانشان رخ دهد و به قانون خدا و داوری پیامبر فراخوانده شوند تا میانشان داوری کند، سخنشان جز این نیست که می\u200cگویند: دعوت خدا را پذیرفتیم و بر اطاعت از خدا و پیامبرش گردن نهادیم. اینانند نیکبختان."
      },
      {
        "index": 52,
        "text": "زیرا هر کس از خدا و پیامبرش فرمان برد و از خدا بترسد و از او پروا کند، تنها چنین کسانی به سعادت نایل می\u200cگردند."
      },
      {
        "index": 53,
        "text": "منافقان با سوگندهای مؤکّد خود به خدا قسم خوردند که اگر آنان را به جهاد در راه خدا فرمان دهی، قطعاً به سوی میدان نبرد بیرون می\u200cروند. به آنان بگو: سوگند یاد نکنید، زیرا جهاد در راه خدا طاعتی است که ضرورت آن در دین شناخته شده است و وجوب آن در گرو سوگند نیست، و اگر سوگندتان برای جلب رضایت خدا و پیامبر است، بدانید که خدا به آنچه می\u200cکنید آگاه است و سوگندهای شما او را فریب نمی\u200cدهد."
      },
      {
        "index": 54,
        "text": "بگو: خدا را اطاعت کنید و از فرستاده اش فرمان برید. پس اگر روی گرداندید و پیامبر را فرمان نبردید، به وی زیانی نمی\u200cرسد، چرا که فقط برعهده اوست آنچه بدان تکلیف شده است و برعهده شماست آنچه بدان تکلیف شده\u200cاید. و اگر از پیامبر فرمان برید، هدایت خواهید یافت، و بدانید که بر رسول خدا جز ابلاغ آشکار پیام وظیفه\u200cای نیست."
      },
      {
        "index": 55,
        "text": "خداوند به کسانی از شما که ایمان آورده و کارهای شایسته کرده\u200cاند وعده داده است که آنان را در زمین جانشین امّت\u200cهای شایسته گذشته کند; چنان که شایستگان امت\u200cهای پیشین را در زمین جانشین دیگران قرار داد، و نیز نوید داده است که آیین آنان را که بر پایه فطرت استوار است و خدا آن را برایشان پسندیده است، پابرجا سازد، به گونه\u200cای که جامعه براساس آن شکل یابد، و وعده داده است که آنان را پس از این که پیوسته از سوی دشمنان داخلی و خارجی بیمناک بودند، ایمنی بخشد. در حالی به امنیت می\u200cرسند که مرا می\u200cپرستند و چیزی را شریک من قرار نمی\u200cدهند، و هر کس پس از تحقق این وعده، به وسیله کفر و نفاق و ارتکاب گناهان ناسپاسی کند، اینانند که از راه خدا بیرون رفته\u200cاند."
      },
      {
        "index": 56,
        "text": "و نماز را بر پا دارید و زکات بدهید و حکم پیامبر را اطاعت کنید، امید است که مورد رحمت خدا قرار گیرید و وعده جانشین شدن در زمین و تشکیل جامعه\u200cای بر پایه دین اسلام بی ترس از دشمنان، برای شما تحقق یابد."
      },
      {
        "index": 57,
        "text": "هرگز مپندار که کفرپیشگان می\u200cتوانند خدا را در زمین ناتوان کنند و او را از وفا به وعده خود بازدارند. آنان سرانجام شکست خواهند خورد، و جایگاهشان آتش دوزخ است و بی گمان، آن بدجایگاهی است."
      },
      {
        "index": 58,
        "text": "ای کسانی که ایمان آورده\u200cاید، باید بردگانتان و نیز نوجوانانتان که به حد بلوغ نرسیده\u200cاند، هنگام ورود به خانه\u200cهای شما، در هر شبانه روز سه مرتبه از شما اجازه بگیرند: پیش از نماز صبح، و در نیمروز آن گاه که لباس\u200cهای خود را از تن بیرون می\u200cآورید، و پس از نماز عشا. این سه زمان، زمان\u200cهایی هستند که شما دوست نمی\u200cدارید دیگران از وضع شما در آنها آگاه شوند، و شایسته است که بر دیگران پوشیده بمانید. ولی پس از این سه زمان، نه بر شما گناهی است که آنان را به اجازه خواستن فرمان ندهید، و نه بر آنان گناهی است که اجازه در چندین آیه دیگر نگیرند، چرا که رفت و آمدشان بر گرد شما بسیار است و همه بر گرد یکدیگر می\u200cچرخید، و اجازه خواستن پی در پی ملال آور است. خداوند احکام دین خود را که از نشانه\u200cهای اوست این گونه برای شما بیان می\u200cکند، و خدا به احکامی که مورد نیاز شماست داناست و آنچه برای شما مقرّر می\u200cدارد براساس حکمت اوست."
      },
      {
        "index": 59,
        "text": "و هنگامی که کودکان شما به حدّ بلوغ رسیدند، باید برای ورود به خانه شما اجازه بگیرند; چنان که مردان و زنانی که پیش از آنان بالغ شدند، اجازه می\u200cخواستند. خداوند احکام دین خود را که از نشانه\u200cهای اوست، این گونه برای شما به روشنی بیان می\u200cکند. و خداوند به احکامی که مورد نیاز شماست داناست، و آنچه برای شما مقرّر می\u200cدارد براساس حکمت اوست."
      },
      {
        "index": 60,
        "text": "و بر زنانی که در اثر سالخوردگی از زناشویی بازنشسته و امیدی به ازدواج ندارند گناهی نیست که لباس\u200cهای خود را فرو گذارند بی آن که زیبایی\u200cهای خود را نمایان سازند; و اینکه پاکدامنی پیشه سازند و حجاب خویش را رعایت کنند بهتر و شایسته\u200cتر است. و خدا شنوا و داناست."
      },
      {
        "index": 61,
        "text": "بر نابینا و بر لنگ و بر بیمار و بر شما گناهی نیست که از خانه\u200cهای خودتان یا از خانه\u200cهای پدرانتان یا خانه\u200cهای مادرانتان یا خانه\u200cهای برادرانتان یا خانه\u200cهای خواهرانتان یا خانه\u200cهای عموهایتان یا خانه\u200cهای عمّه هایتان یا خانه\u200cهای دایی هایتان یا خانه\u200cهای خاله هایتان یا خانه\u200cهایی که مخازن خوراکی آنها را در اختیار دارید یا خانه دوستتان غذایی بخورید. بر شما و آنان گناهی نیست که دسته جمعی یا به تنهایی و جدا جدا غذا بخورید. شما باید آداب ورود به خانه دیگران را رعایت کنید و هنگامی که به خانه\u200cهایی درآمدید، به یکدیگر سلام کنید که سلام درودی است مبارک و خوشایند که از جانب خدا مقرر شده است. خداوند احکام دین خود را که از نشانه\u200cهای اوست، این گونه برای شما به روشنی بیان می\u200cکند، شاید دانشِ دین بیابید و آن را به کار بندید."
      },
      {
        "index": 62,
        "text": "مؤمنان راستین تنها کسانی اند که به خدا و پیامبرش ایمان آورده\u200cاند، و هنگامی که با پیامبر بر سر کاری که مربوط به جامعه اسلامی است گرد آمده\u200cاند، پیش از آن که از او اجازه بگیرند، از نزد وی بیرون نمی\u200cروند. کسانی که از تو اجازه می\u200cگیرند، اینانند که به خدا و پیامبرش ایمان دارند. پس اگر برای برخی از کارهای خود از تو اجازه خواستند، به هر کس از آنان که خواهی اجازه ده و برایشان از خدا آمرزش بخواه که خدا آمرزنده و مهربان است."
      },
      {
        "index": 63,
        "text": "فراخوانی پیامبر را در میان خود مانند فراخوانی یکدیگر قرار ندهید; اگر پیامبر شما را برای کاری فراخواند، حاضر شوید، و بی اجازه او از نزدش خارج نشوید. قطعاً خداوند کسانی از شما را که آهسته آهسته و در پناه دیگران از حضور پیامبر بیرون می\u200cروند، می\u200cشناسد. پس باید کسانی که از فرمان پیامبر سرپیچی می\u200cکنند بترسند از این که بلایی به آنان رسد یا عذابی دردناک به سراغشان آید."
      },
      {
        "index": 64,
        "text": "آگاه باشید که آنچه در آسمان\u200cها و زمین است از آنِ خداست و او به ملک خویش آگاه است و قطعاً می\u200cداند که شما در چه حالی هستید و چه نیازی دارید و چه آیینی برای شما ضروری است، پس همان را برایتان مقرر کرده است; و نیز خبر دارد از روزی که همگان به سوی او بازگردانده می\u200cشوند و آنان را به حقیقت آنچه کرده\u200cاند آگاه می\u200cکند، و خدا به هر چیزی داناست."
      }
    ],
    "index": 24
  },
  {
    "aya": [
      {
        "index": 1,
        "text": "پرخیر و برکت است آن کسی که قرآن را که جداکننده حق از باطل است بر بنده خود محمد فرو فرستاد تا جهانیان را بیم دهنده باشد."
      },
      {
        "index": 2,
        "text": "همان کسی که فرمانروایی آسمان\u200cها و زمین تنها از آنِ اوست، فرزندی نگرفته است و در فرمانروایی هیچ شریکی نداشته است، و هر چیزی را او آفریده و چنان که باید برای آن اندازه معین کرده است."
      },
      {
        "index": 3,
        "text": "مشرکان به جای خدا معبودانی اختیار کرده\u200cاند شده\u200cاند، و برای خود نه زیانی را در اختیار دارند تا آن را از خود دور سازند و نه سودی را مالکند تا آن را برای خود فراهم آورند; چه رسد به این که بر دفع زیان از پرستشگران خود و رساندن سود به آنان توانا باشند. آنها نه مرگی را در اختیار دارند تا آن را از کسی دور سازند و نه حیاتی را مالکند تا آن را به کسی ارزانی دارند و نه بر رستاخیز قدرت دارند تا مردمان را پاداش دهند یا مجازات کنند."
      },
      {
        "index": 4,
        "text": "کفرپیشگان عرب گفتند: این قرآن جز سخنی دروغین که محمد آن را بافته و کلام خدا می\u200cنامد چیزی نیست، و گروهی از اهل کتاب او را بر ساختن آن کمک کرده\u200cاند. راستی آنان با این سخن ستم کردند و دروغ گفتند."
      },
      {
        "index": 5,
        "text": "و گفتند: این قرآن همان خرافه\u200cهایی است که مردمان نخستین نگاشته\u200cاند و محمد به کمک یارانش آنها را نوشته و هر صبح و عصر بر او خوانده می\u200cشود تا آن را فراگیرد و بر مردم بخواند."
      },
      {
        "index": 6,
        "text": "بگو: چنین نیست، این قرآن را کسی فروفرستاده است که رازهای نهفته در آسمان\u200cها و زمین را می\u200cداند و به نیازهای شما آگاه است. او با نازل کردن این قرآن می\u200cخواهد شما هدایت یابید تا از آمرزش و رحمت وی برخوردار شوید، زیرا او آمرزنده و مهربان است."
      },
      {
        "index": 7,
        "text": "و گفتند: می\u200cبایست از جانب خدا فرشته\u200cای به رسالت مبعوث شود، زیرا بشر نمی\u200cتواند با غیب سر و کار داشته باشد; این چه پیامبری است که غذا می\u200cخورد و برای کسب معاش در بازارها در حرکت است؟! چرا دست کم فرشته\u200cای به سوی او فرستاده نشده است تا با او به هشدار مردم بپردازد؟"
      },
      {
        "index": 8,
        "text": "حال که فرشته\u200cای با او نیامده است، چرا دست کم گنجی از آسمان به سوی او افکنده نمی\u200cشود تا نیازمند کسب معاش در کوچه و بازار نباشد یا بوستانی ندارد که از محصول آن بخورد و روزی خود را آماده داشته باشد؟ آن ستمگران به پیروان رسول خدا گفتند: شما جز از مردی که جادو شده و می\u200cپندارد که فرستاده خداست، پیروی نمی\u200cکنید."
      },
      {
        "index": 9,
        "text": "بنگر که چگونه برای تو وصف\u200cها آوردند و در نتیجه به بیراهه\u200cای افتادند که نمی\u200cتوانند به راه حق بازگردند."
      },
      {
        "index": 10,
        "text": "پرخیر و برکت است آن خدایی که اگر بخواهد، بهتر از آنچه کافران پیشنهاد کردند، برای تو پدید می\u200cآورد; بوستان\u200cهایی با درختانی انبوه که نهرها از زیر آنها روان باشد، و اگر بخواهد کاخ\u200cهایی برای تو قرار می\u200cدهد که توصیفگران را درمانده کند."
      },
      {
        "index": 11,
        "text": "غذا خوردن و راه رفتن تو در بازارها و نبودن فرشته\u200cای با تو و نداشتن گنج و بوستان سبب اصلی انکار رسالت تو نیست، بلکه سبب اصلی این است که آنان قیامت را دروغ شمردند، و ما برای کسانی که قیامت را دروغ شمرند آتشی فروزان آماده کرده\u200cایم."
      },
      {
        "index": 12,
        "text": "چون آتش دوزخ کافران را از مکانی دور بنگرد، خشم گیرد و فروزنده\u200cتر شود و آنان فریاد خشم و خروش آن را می\u200cشنوند."
      },
      {
        "index": 13,
        "text": "و هنگامی که آنان ـ در حالی که با غل و زنجیر به یکدیگر بسته شده\u200cاند ـ به تنگنایی از آتش دوزخ افکنده شوند، در آن جا فریاد واویلا سر می\u200cدهند و هلاکت خویش را می\u200cخواهند."
      },
      {
        "index": 14,
        "text": "به آنان گفته می\u200cشود: امروز یک بار هلاکت خود را مخواهید، بلکه بارها و بارها هلاکت خود را بخواهید. امروز روز جزاست و فریاد واویلا ـ چه کم باشد یا زیاد ـ سودی به حال شما ندارد."
      },
      {
        "index": 15,
        "text": "بگو: آیا این آتش فروزان بهتر است یا آن بهشت جاودان که به تقواپیشگان وعده داده شده است؟ بهشت پاداش تقوای آنان است و فرجامی است که بدان بازمی گردند."
      },
      {
        "index": 16,
        "text": "آنان در آن جا، جاودانه\u200cاند هر چه بخواهند دارند. این وعده\u200cای است برعهده پروردگارت که وفای به آن بر او حتمی است و از او درخواست شده است."
      },
      {
        "index": 17,
        "text": "یاد کن روزی را که خداوند کافران را با آنچه جز خدا می\u200cپرستیدند برمی انگیزد و آنان را گرد می\u200cآورد، سپس به معبودانشان می\u200cگوید: آیا شما این بندگان مرا به بیراهه کشاندید یا آنها خود راه راست را گم کردند؟"
      },
      {
        "index": 18,
        "text": "معبودان می\u200cگویند: منزّهی تو; ما را نشاید که جز تو یاورانی بگیریم و آنان را به پرستش خود بخوانیم، ولی تو اینان و پدرانشان را از نعمت\u200cهای دنیا برخوردار ساختی تا آن که تعلیمات پیامبران را که یادآور یکتایی تو بود فراموش کردند و بر اثر علاقه فراوانی که به دنیا داشتند مردمی تیره بخت و هلاک گشته بودند."
      },
      {
        "index": 19,
        "text": "خدا به مشرکان می\u200cگوید: پس مطمئن باشید که معبودانتان آنچه را که شما درباره آنها می\u200cگفتید و معتقد بودید که آنها رنج\u200cها و بلاها را از شما می\u200cگردانند و به شما یاری می\u200cرسانند، دروغ شمردند. بنابراین شما نه می\u200cتوانید با پرستش اینها عذاب را از خود دور سازید و نه می\u200cتوانید با یاری آنها از عذاب رهایی یابید. و هر کس از شما با ارتکاب گناهان ستم روا دارد، او را عذابی بزرگ می\u200cچشانیم."
      },
      {
        "index": 20,
        "text": "پیامبر شدن بشر پدیده\u200cای نوظهور نیست، ما پیش از تو هم ـ ای پیامبر ـ هیچ رسولی از رسولان خود را نفرستادیم مگر این که آنان نیز غذا می\u200cخوردند و برای کسب معاش در بازارها راه می\u200cرفتند. ما برخی از شما آدمیان را وسیله آزمون برخی دیگر قرار دادیم (پیامبران را نیز وسیله آزمون امّت\u200cها قرار دادیم) تا بنگریم که آیا راه خدا را می\u200cپویید و بر مشکلات آن شکیبایید، یا پیرو هوای خویشید و ناگواری\u200cهای پذیرش حق را تحمل نمی\u200cکنید. و پروردگار تو به راه صحیح تکامل انسان\u200cها بیناست."
      },
      {
        "index": 21,
        "text": "و آنان که منکر رستاخیزند و به لقای ما در آن جا امیدی ندارند، رسالت محمد را انکار کردند و گفتند: اگر بشر درخور این است که فرشته\u200cای برای او وحی بیاورد و یا خدا خود با او سخن بگوید، پس چرا فرشتگان بر ما نازل نشده\u200cاند یا خدا را که به گمان محمد پروردگار ماست نمی\u200cبینیم تا با ما سخن بگوید؟ سوگند یاد می\u200cکنم که اینان به ناحق برای خود بزرگی و عظمت خواستند و به طغیانی بزرگ دست یازیدند."
      },
      {
        "index": 22,
        "text": "ولی روزی که وارد عالَم برزخ می\u200cشوند و فرشتگان را دیدار می\u200cکنند، آن روز هیچ مژده و خبر خوشی برای تبهکاران نخواهد بود و آنان به فرشتگان که آماده کیفر ایشانند می\u200cگویند: بر شما حرام و ممنوع است که ما را عذاب کنید."
      },
      {
        "index": 23,
        "text": "و در آن روز به هر کاری که کرده\u200cاند روی می\u200cآوریم و آن را همچون غبار پراکنده ای می\u200cسازیم."
      },
      {
        "index": 24,
        "text": "بهشتیان در آن روز جایگاهشان بهتر و آسایشگاهشان برای استراحتِ نیمروز نیکوتر است."
      },
      {
        "index": 25,
        "text": "و یاد کنید روزی را که آسمانِ پوشیده از ابر شکافته شود و فرشتگان چنان که باید به سوی زمین فرو فرستاده شوند."
      },
      {
        "index": 26,
        "text": "در آن روز آشکار شود که فرمانروایی به تمام و کمال حق و حقیقت است و از آنِ خداوند رحمان است، و آن روز بر کافران روزی دشوار خواهد بود."
      },
      {
        "index": 27,
        "text": "و روزی را که آن کسی که از هدایت پیامبر بی بهره بوده و بر خود ستم کرده است، دست\u200cهای خود را از پشیمانی به دندان می\u200cگزد و می\u200cگوید: ای کاش، با رسول خدا راهی به سوی هدایت برگرفته بودم."
      },
      {
        "index": 28,
        "text": "ای وای بر من! کاش فلانی را دوستِ خود نگرفته بودم."
      },
      {
        "index": 29,
        "text": "بی گمان او مرا از این قرآن که یادآور خداست، پس از آن که به من رسید، دور ساخت و به بیراهه کشانید. آری، شیطان انسانی را که به یاری او دل بسته است یاری نمی\u200cکند."
      },
      {
        "index": 30,
        "text": "و روزی را که محمد ـ فرستاده خدا، لب به شکایت می\u200cگشاید و می\u200cگوید: پروردگارا، کافران و گنهکاران قوم من این قرآن را وانهادند."
      },
      {
        "index": 31,
        "text": "آری، همان گونه که برای تو دشمنانی قرار دادیم، برای هر پیامبری نیز دشمنانی از تبهکاران قرار دادیم. با این حال، بیمی به خود راه مده از این که مبادا امر دین و هدایت مردم با دشمنی آنان به سامان نرسد، چرا که همین بس که پروردگار تو هدایت کننده و یاریگر است. او هر که را درخور هدایت بداند هدایت می\u200cکند و تو و دین تو را یاری خواهد کرد."
      },
      {
        "index": 32,
        "text": "و آنان که به پیام الهی کافر شدند، گفتند: چرا قرآن یکجا بر محمد نازل نشده است؟ این پراکندگی آیات قرآن نشانه این است که او خود، آنها را به مناسبتِ رویدادها می\u200cبافد و به خدا نسبت می\u200cدهد. آری، ما آیات قرآن را این گونه به تدریج و به مناسبتِ حوادث نازل می\u200cکنیم تا آن را به شکل بهتری در دل تو جای دهیم و بدین وسیله قلب تو را به تعالیم قرآن سخت استوار سازیم. با این حال، بخشی از آن را در پی بخشی دیگر می\u200cآوریم تا پیوند و ارتباط آنها با یکدیگر حفظ شود."
      },
      {
        "index": 33,
        "text": "از نتایج نزول تدریجی قرآن این است که مردم هیچ وصف نادرستی را که از تحریف حقیقتی حکایت دارد، برای تو مطرح نمی\u200cکنند، جز این که ما با نزول آیاتی از قرآن، حق را با بهترین تفسیر برای تو می\u200cآوریم، تا حق استوار بماند و تحریف\u200cها از بین برود."
      },
      {
        "index": 34,
        "text": "کفرپیشگان با انکار آسمانی بودن قرآن از تو به بدی یاد کردند، ولی باید بدانند کسانی که در قیامت به صورت دسته جمعی و نگون بر چهره هایشان به سوی دوزخ رانده می\u200cشوند، بدترین جایگاه را دارند و از همه گمراه ترند.\u200c"
      },
      {
        "index": 35,
        "text": "می\u200cگویند: بشر درخورِ دریافت وحی نیست; بی گمان ما به موسی کتاب آسمانی عطا کردیم و [هیچ فرشته\u200cای را دستیار او قرار ندادیم، بلکه] برادرش هارون را با وی همراه کردیم و او را پشتیبان وی قرار دادیم."
      },
      {
        "index": 36,
        "text": "و به آن دو گفتیم: به سوی این مردم که نشانه\u200cهای یکتایی ما را دروغ شمرده\u200cاند بروید و آنان را به توحید فراخوانید. ولی آنان رسالت موسی و هارون را نپذیرفتند و ما هم آنان را چنان که باید نابود ساختیم."
      },
      {
        "index": 37,
        "text": "و قوم نوح را نیز آن گاه که پیامبران را تکذیب کردند غرق ساختیم و آنان را برای مردم نسلشان نشانه\u200cای [بر حقانیّت پیامبران] قرار دادیم، و برای ستمکاران عذابی دردناک آماده کرده\u200cایم."
      },
      {
        "index": 38,
        "text": "و قوم عاد و ثمود و اصحاب رسّ و نسل\u200cهای بسیاری را که پس از قوم نوح تا قوم فرعون پدید آمدند، همه را نابود کردیم."
      },
      {
        "index": 39,
        "text": "و برای همه آنان مثل\u200cهایی آموزنده آوردیم و چون نپذیرفتند، همه آنان را درهم شکستیم و نابود ساختیم."
      },
      {
        "index": 40,
        "text": "و قطعاً این کافران (کافران حجاز) بر شهر قوم لوط که آن باران شوم به صورت سنگپاره\u200cها بر آن بارانده شد، گذر کرده\u200cاند; آیا آن جا را ندیده\u200cاند تا از انکار قرآن و رسالت پیامبر باز ایستند؟ چرا دیده\u200cاند، ولی رستاخیز را باور ندارند از این رو دعوت پیامبر را نمی\u200cپذیرند."
      },
      {
        "index": 41,
        "text": "و هنگامی که تو را می\u200cبینند، فقط مسخره ات می\u200cکنند و می\u200cگویند: آیا این است آن کسی که خدا او را به رسالت برانگیخته است؟"
      },
      {
        "index": 42,
        "text": "اگر ما بر پرستش معبودان خود پایدار نبودیم، نزدیک بود او ما را از معبودانمان باز دارد. و به زودی ـ هنگامی که عذاب را بنگرند ـ خواهند دانست چه کسی گمراه\u200cتر است."
      },
      {
        "index": 43,
        "text": "آیا دیدی آن کسی را که معبود خود را هوای نفس خویش قرار داده است؟ مگر تو بر او گماشته شده\u200cای تا بتوانی او را هدایت کنی؟"
      },
      {
        "index": 44,
        "text": "آیا می\u200cپنداری که بیشتر آنان که پیرو هوای نفس اند گوش شنوا دارند و یا تعقّل می\u200cکنند؟ آنان جز مانند دام\u200cها نیستند که از سخن جز آوایی نمی\u200cشنوند و از اندیشه بهره\u200cای ندارند، بلکه چون از درک و فهم خود بهره نبرده\u200cاند از دام\u200cها نیز گمراه ترند."
      },
      {
        "index": 45,
        "text": "آیا به کار پروردگارت در آفرینش نظر نکرده\u200cای که چگونه پس از زوالِ ظهر بر امتداد سایه افزوده و آن را گسترده است؟ و اگر می\u200cخواست آن را ساکن قرار می\u200cداد. سپس خورشید را نشانه وجود سایه قرار دادیم."
      },
      {
        "index": 46,
        "text": "آن گاه پس از طلوع خورشید، سایه را به سوی خود می\u200cکشانیم و آن را به تدریج محو می\u200cکنیم، و این کار را به آسانی انجام می\u200cدهیم."
      },
      {
        "index": 47,
        "text": "و اوست آن که شب را چون لباس، پوششی برای شما ساخت و خواب را باعث تعطیل قوا و آرامش اندامتان قرار داد، و روز را زمان پراکنده شدن برای به دست آوردن روزی مقرّر داشت."
      },
      {
        "index": 48,
        "text": "اوست آن که بادها را پیشاپیش باران فرستاده است تا نویدبخش فرود آمدن رحمتش باشد، و از آسمان، آبی پاک و پاک کننده فرو فرستادیم."
      },
      {
        "index": 49,
        "text": "تا به وسیله آن با رویش گیاهان سرزمینی مرده را زنده کنیم و نیز آن را برای نوشیدن در اختیار دام\u200cها و مردمان بسیاری که آفریده\u200cایم، قرار دهیم."
      },
      {
        "index": 50,
        "text": "به یقین باران را میان مردم در مناطق گوناگون گردانده\u200cایم (آن را پیوسته از جایی به جایی منتقل کرده ایم) تا توجه پیدا کنند و شکر نعمت\u200cها را به جای آورند، ولی بیشتر مردم تنها از ناسپاسی ابا ندارند."
      },
      {
        "index": 51,
        "text": "ای محمد، ما تو را به دلیل عظمت مقام و مرتبه ات به سوی همه انسان\u200cها برانگیختیم، و اگر می\u200cخواستیم در هر شهری پیامبری هشداردهنده مبعوث می\u200cکردیم."
      },
      {
        "index": 52,
        "text": "پس، از کافران فرمان مبر، و در برابر آنان با بیان حقایق قرآن به مبارزه و تلاشی بزرگ برخیز و رسالت خود را ابلاغ کن."
      },
      {
        "index": 53,
        "text": "و اوست آن که دو دریا را کنار یکدیگر روان ساخت; این یکی خوشگوار و شیرین است و این یکی ناگوار و سخت شور است، و میان آن دو حایلی استوار پدید آورد و آنها را باز داشت از این که به یکدیگر بیامیزند."
      },
      {
        "index": 54,
        "text": "اوست آن که از آب بشری آفرید و او را خویشاوند نسبی و سببی قرار داد. و پروردگارت تواناست."
      },
      {
        "index": 55,
        "text": "مشرکان به جای خدا چیزهایی را می\u200cپرستند که نه به خاطر پرستش آنها سودی برایشان دارند و نه در صورت ترک پرستش آنها زیانی به آنان می\u200cرسانند; و کافر همیشه بر ضدّ پروردگارش پشتیبان شیطان است."
      },
      {
        "index": 56,
        "text": "ای پیامبر، ما تو را جز نویددهنده و هشداردهنده نفرستادیم; بنابراین مسئول کفر مردم نیستی."
      },
      {
        "index": 57,
        "text": "بگو: من برای رساندن پیام آسمانی خود هیچ مزدی از شما نمی\u200cخواهم، جز این که کسی بخواهد راهی به سوی پروردگارش برگیرد. آری، مزد من همین است که شما هدایت شوید."
      },
      {
        "index": 58,
        "text": "و بر آن خدای زنده که نمی\u200cمیرد توکّل کن و او را همراه با ستایش وی، از ناتوانی و بی دانشی و دیگر کاستی\u200cها منزّه شمار، و همین بس که او به گناهان بندگانش آگاه است."
      },
      {
        "index": 59,
        "text": "بر آن کسی توکل نما که آسمان\u200cها و زمین و آنچه را که میان آن دو هست، در شش مرحله آفرید; سپس بر عرش فرمانروایی عالم استیلا یافت. اوست خداوند رحمان. پس به او روی بیاور، و از وی که آگاه است بپرس، که از هرچه خبر دهد حقیقت همان است."
      },
      {
        "index": 60,
        "text": "و هنگامی که به کافران گفته شود: خداوند رحمان را سجده کنید، می\u200cگویند: و رحمان چیست؟ آیا چیزی را سجده کنیم که تو ما را به سجده برای آن فرمان می\u200cدهی؟ آنان نه تنها به این دعوت پاسخ نمی\u200cدهند، بلکه این دعوت بر گریزشان می\u200cافزاید."
      },
      {
        "index": 61,
        "text": "پر خیر و برکت است آن خدایی که منازلی را در آسمان برای خورشید و ماه مقرّر کرد و چراغی فروزان و ماهی تابان در آن پدید آورد."
      },
      {
        "index": 62,
        "text": "اوست آن که شب و روز را در پی یکدیگر آورده است برای کسی که بخواهد با بازگشت به فطرت خویش معارف الهی را دریابد یا با پرستش خدا و انجام کارهای شایسته او را سپاسگزاری کند."
      },
      {
        "index": 63,
        "text": "بندگان واقعی خدای رحمان کسانی اند که روی زمین با خشوع گام برمی دارند (در معاشرت با مردم فروتنی می\u200cکنند و در برابر خدا خاضعند) و هنگامی که نادانان با سخنی جاهلانه آنان را خطاب می\u200cکنند، در پاسخ، سخنی مسالمت آمیز بر زبان می\u200cآورند."
      },
      {
        "index": 64,
        "text": "آنان کسانی اند که شب را در عبادت خدا به سر می\u200cبرند; گاه سر به سجده پروردگار دارند و گاه در برابر او به پا ایستاده\u200cاند."
      },
      {
        "index": 65,
        "text": "و کسانی اند که می\u200cگویند: پروردگارا، عذاب دوزخ را از ما بگردان که عذاب آن شکنجه\u200cای دائمی و پیوسته است."
      },
      {
        "index": 66,
        "text": "به یقین، دوزخ بد جایگاه و بد اقامتگاهی است."
      },
      {
        "index": 67,
        "text": "و کسانی اند که چون مالی را هزینه کنند ـ چه برای خود و چه برای دیگران ـ نه اسراف می\u200cکنند و نه تنگ می\u200cگیرند، بلکه هزینه کردن آنان در حد اعتدال و میان این دو حالت است."
      },
      {
        "index": 68,
        "text": "و بندگان واقعی خدای رحمان کسانی اند که با وجود خدا معبود دیگری نمی\u200cخوانند و انسان را که خدا کشتن او را حرام کرده است نمی\u200cکشند، مگر این که قتل او به حق باشد، و زنا نمی\u200cکنند، و هر کس این کارها را انجام دهد با وِزر و وبال گناهانش رو به رو خواهد شد."
      },
      {
        "index": 69,
        "text": "عذابش در روز قیامت دو چندان می\u200cشود و برای همیشه با خفّت و خواری در آن عذاب می\u200cماند."
      },
      {
        "index": 70,
        "text": "مگر کسانی که از شرک توبه کنند و به یکتایی خدا ایمان بیاورند و کار شایسته کنند، که اینان را خدا بدی\u200cهای برخاسته از گناهانشان را از دل و جانشان می\u200cزداید و آنها را به آثاری نیکو تبدیل می\u200cکند، چرا که خداوند آمرزنده و مهربان است."
      },
      {
        "index": 71,
        "text": "هر کس از گناهانش توبه کند و کار شایسته انجام دهد، قطعاً او چنان که بایسته است به سوی خدا باز آمده و درخور این است که خداوند بدی\u200cهای او را به نیکی\u200cها مبدّل سازد."
      },
      {
        "index": 72,
        "text": "و بندگان واقعی خدای رحمان کسانی اند که در مجلس لهو و آوازه خوانی حاضر نمی\u200cشوند، و چون بر مردمی که به گناه و کار بیهوده مشغولند، بگذرند، از آنان روی می\u200cگردانند و می\u200cگذرند و خود را گرامی\u200cتر از آن می\u200cدانند که در محفلشان حضور یابند و با آنان همنشین شوند."
      },
      {
        "index": 73,
        "text": "و کسانی اند که چون آیات پروردگارشان به آنان یادآوری شود، چشم و گوش بسته با آنها رو به رو نمی\u200cشوند، بلکه در آنها می\u200cاندیشند و آنها را از روی بصیرت باور می\u200cکنند."
      },
      {
        "index": 74,
        "text": "و کسانی اند که می\u200cگویند: پروردگارا، از همسران و فرزندانمان نسلی پرهیزگار به ما ببخش که مایه خرسندی و روشنی چشم ما باشد، و چنان کن که در کارهای پسندیده و دستیابی به رحمت تو از همگان سبقت گیریم و پیشوا و مقتدای تقواپیشگان باشیم."
      },
      {
        "index": 75,
        "text": "اینانند که به پاس آن که بر اطاعت خدا و دوری از گناهان صبر کردند، درجه رفیع بهشت را به آنها پاداش می\u200cدهند و در آن جا همواره با اموری مسرت بخش و سلامت آمیز روبه رویشان می\u200cسازند."
      },
      {
        "index": 76,
        "text": "در بهشت که جایگاه و اقامتگاهی نیکوست، جاودانه\u200cاند."
      },
      {
        "index": 77,
        "text": "بگو: خدا به شما کافران اعتنایی نمی\u200cکند، چرا که پیام او را دروغ شمرده و پیامبرش را تکذیب کرده\u200cاید. اگر لازم نبود که خدا برای اتمام حجّت، شما را به ایمان فراخواند، این اندازه هم به شما توجه نمی\u200cکرد. پس زود است که این تکذیبِ شما دامنگیرتان شود و به عذابی دائمی گرفتار شوید."
      }
    ],
    "index": 25
  },
  {
    "aya": [
      {
        "index": 1,
        "text": "طا، سین، میم."
      },
      {
        "index": 2,
        "text": "این آیاتی که در این سوره نازل خواهد شد، و آیاتی که پیش\u200cتر نازل شده است، همه آیات این کتابند که آسمانی بودن آن به خوبی آشکار است."
      },
      {
        "index": 3,
        "text": "ای پیامبر، بیم آن می\u200cرود که تو جان خود را از غم این که مشرکانِ قوم تو به قرآن ایمان نمی\u200cآورند از دست بدهی!"
      },
      {
        "index": 4,
        "text": "اگر بخواهیم، آیتی مقهورکننده از آسمان بر آنان فرو می\u200cفرستیم; در نتیجه چنان در برابر آن خاضع می\u200cشوند که گردن هایشان فرو می\u200cافتد."
      },
      {
        "index": 5,
        "text": "آنان چنانند که هیچ تذکّر جدیدی از سوی خدای رحمان برایشان نمی\u200cآید مگر این که از آن رویگردانند."
      },
      {
        "index": 6,
        "text": "بی گمان آنان آیات الهی را دروغ شمرده\u200cاند، و به زودی اخبار آنچه به مسخره اش می\u200cگرفتند، به آنان خواهد رسید و به سزای تکذیب آیات الهی، عذاب\u200cهایی را در دنیا و کیفرهایی را در آخرت خواهند چشید."
      },
      {
        "index": 7,
        "text": "چرا بر تکذیب آیات الهی و اعراض از آنها اصرار میورزند؟ مگر به زمین نظر نکرده\u200cاند که چه بسیار گیاهانی که همه جفت\u200cهایی زیبا هستند در آن رویانده\u200cایم؟"
      },
      {
        "index": 8,
        "text": "قطعاً در این که خدا گیاهان را جفت آفریده تا به هدفی که دارند برسند، نشانه\u200cای است بر این که آدمیان را به حال خود رها نمی\u200cکند; آنان را [با فرستادن پیامبران و کتاب\u200cهای آسمانی] به راه سعادتشان هدایت می\u200cکند، ولی بیشترشان ایمان نمی\u200cآورند."
      },
      {
        "index": 9,
        "text": "به یقین پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن رحمتگری که به حکم رحمتش قرآن را فرو می\u200cفرستد تا مردم را هدایت کند و هدایت یافتگان را نجات بخشد."
      },
      {
        "index": 10,
        "text": "و یاد کن هنگامی را که پروردگارت موسی را ندا در داد که به سوی آن قوم ستم پیشه برو، قومی که با شرکورزی و شکنجه بنی اسرائیل ستم روا داشتند."
      },
      {
        "index": 11,
        "text": "به سوی قوم فرعون برو، و به آنان بگو که آیا پروا نمی\u200cکنند و از ستمکاری باز نمی\u200cایستند؟"
      },
      {
        "index": 12,
        "text": "موسی گفت: پروردگارا، می\u200cترسم مرا تکذیب کنند و پیامم را دروغ شمرند."
      },
      {
        "index": 13,
        "text": "و سینه\u200cام [بر اثر تکذیبشان] تنگ می\u200cشود، و زبانم باز نمی\u200cشود تا بتوانم به خوبی از رسالت خود دفاع کنم، پس فرشته وحی را به سوی هارون بفرست و او را یاور من گردان."
      },
      {
        "index": 14,
        "text": "و آنان بر من به سبب کشتن آن مردِ قبطی ادعای جرم دارند و می\u200cترسم مرا به قصاص او بکشند."
      },
      {
        "index": 15,
        "text": "خدا گفت: نه، تو را نخواهند کشت. پس هارون را به یاری موسی فرستاد و فرمود: هر دو با معجزاتی که به شما داده\u200cام به سوی فرعونیان بروید، که ما نزد شما و آنان حاضریم و سخنانتان را می\u200cشنویم."
      },
      {
        "index": 16,
        "text": "پس بر فرعون درآیید و بگویید: ما فرستاده پروردگار جهان هاییم."
      },
      {
        "index": 17,
        "text": "و این پیام را برای تو آورده\u200cایم که بنی اسرائیل را آزاد کن تا همراه ما به سرزمین قدس رهسپار شوند."
      },
      {
        "index": 18,
        "text": "فرعون گفت: آیا تو را آن گاه که کودکی خردسال بودی در میان خود تربیت نکردیم؟ و تو چند سالی از عُمرت را در جمع ما بسر بردی."
      },
      {
        "index": 19,
        "text": "و سرانجام کار خودت را که کاری بس نادرست بود کردی، و کسی را از ما کشتی و نعمت\u200cهای مرا کفران کردی."
      },
      {
        "index": 20,
        "text": "موسی در پاسخ فرعون گفت: آری، در آن زمان من برای دفاع از مردی اسرائیلی در برابر آن مرد قبطی به پا خاستم و آن کار را کردم، ولی نمی\u200cدانستم که به کشته شدن او می\u200cانجامد و چه فرجام ناگواری را برای من در پی دارد."
      },
      {
        "index": 21,
        "text": "و وقتی شنیدم که بر کشتن من تصمیم گرفته\u200cاید، از شما ترسیدم و از دستتان گریختم و پروردگارم به من دانش و حکمت بخشید و مرا از پیامبران قرار داد."
      },
      {
        "index": 22,
        "text": "آیا این که بر بنی اسرائیل ستم کرده و آنان را برده خود ساخته\u200cای، نعمتی است که آن را بر من منّت می\u200cنهی؟"
      },
      {
        "index": 23,
        "text": "فرعون گفت: پروردگار جهان\u200cها که تو را به رسالت فرستاده است چیست؟"
      },
      {
        "index": 24,
        "text": "موسی گفت: همان کسی که پروردگار آسمان\u200cها و زمین و همه چیزهایی است که میان آن دو قرار دارد. شما اگر اهل یقین باشید، از تدبیری که بر جهان حاکم است درمی یابید که خدایی یگانه جهان را اداره می\u200cکند."
      },
      {
        "index": 25,
        "text": "فرعون به کسانی که پیرامونش بودند از روی تعجب گفت: آیا نمی\u200cشنوید که موسی چه پاسخی می\u200cدهد؟"
      },
      {
        "index": 26,
        "text": "موسی گفت: پروردگار جهانیان، همان پروردگار شما و پروردگار پدران نخستین شماست."
      },
      {
        "index": 27,
        "text": "فرعون به اطرافیان خود گفت: بی تردید، این پیامبرتان که به سوی شما فرستاده شده، دیوانه است."
      },
      {
        "index": 28,
        "text": "موسی در ادامه سخنانش گفت: پروردگار جهانیان، همان پروردگار مشرق و مغرب و همه موجوداتی است که میان آن دو قرار دارد. اگر عقل خود را به کار گیرید درمی یابید که نظامی واحد بر آنها حاکم است و خدایی یکتا آنها را سامان می\u200cدهد."
      },
      {
        "index": 29,
        "text": "فرعون گفت: ای موسی، سوگند یاد می\u200cکنم که اگر غیر از من معبودی اختیار کنی تو را در زمره آن زندانیان که از وضعشان خبر داری قرار می\u200cدهم."
      },
      {
        "index": 30,
        "text": "موسی گفت: آیا اگر نشانه\u200cای برای تو بیاورم که درستی رسالت مرا آشکار کند، باز هم مرا به زندان می\u200cافکنی؟"
      },
      {
        "index": 31,
        "text": "فرعون گفت: اگر راست می\u200cگویی که نشانه و معجزه\u200cای داری آن را بیاور و نشان ده."
      },
      {
        "index": 32,
        "text": "پس موسی عصای خود را افکند که ناگاه آن عصا اژدهایی آشکار شد."
      },
      {
        "index": 33,
        "text": "و دستش را از زیر بغل بیرون کشید که ناگاه آن دست برای تماشاگران سفید و درخشان پدیدار شد."
      },
      {
        "index": 34,
        "text": "فرعون وقتی با این حقیقتِ آشکار رو به رو گردید، چاره\u200cای جز اتّهام ندید و به بزرگانی که پیرامونش بودند گفت: قطعاً این مرد ساحری زبردست و داناست.\u200c"
      },
      {
        "index": 35,
        "text": "می\u200cخواهد با سحر خود، شما را از سرزمینتان بیرون کند. با این وصف درباره او چه برنامه\u200cای دارید و چه دستوری می\u200cدهید؟"
      },
      {
        "index": 36,
        "text": "مهتران قوم گفتند: در مجازات او و برادرش هارون شتاب مکن و کارشان را به تأخیر انداز و گروهی را به شهرها بفرست تا ساحرانی ماهر را گرد آورند و روانه دربار کنند."
      },
      {
        "index": 37,
        "text": "آنان هر جادوگر زبردستِ دانایی را نزد تو می\u200cآورند."
      },
      {
        "index": 38,
        "text": "پس جادوگران در وقتی که میان موسی و فرعونیان مقرّر شد و آن روزی معیّن بود گردآوری شدند."
      },
      {
        "index": 39,
        "text": "و به مردم گفته شد: آیا شما هم در آن روز در میدان مبارزه اجتماع می\u200cکنید؟"
      },
      {
        "index": 40,
        "text": "اگر شما در آن روز گرد آیید، چنانچه جادوگران بر موسی پیروز شدند، امید است ما هم از آنان پیروی کنیم و به کیش آنان باشیم."
      },
      {
        "index": 41,
        "text": "پس هنگامی که ساحران نزد فرعون آمدند، به او گفتند: اگر ما بر موسی پیروز شدیم، آیا حتماً مزدی برای ما خواهد بود؟"
      },
      {
        "index": 42,
        "text": "فرعون گفت: آری، و علاوه بر آن، قطعاً شما از مقرّبان خواهید شد."
      },
      {
        "index": 43,
        "text": "موسی به ساحران گفت: افسون\u200cهایی را که تدارک دیده\u200cاید و می\u200cخواهید بیفکنید، همه را بیفکنید."
      },
      {
        "index": 44,
        "text": "جادوگران ریسمان\u200cها و عصاهایشان را افکندند و چنان وانمود کردند که آنها مارهایی پر جنب و جوش\u200cاند، و گفتند: به عزّت فرعون سوگند که ماییم پیروز این صحنه، و موسی شکست خورده است."
      },
      {
        "index": 45,
        "text": "پس موسی عصایش را انداخت و ناگهان عصا آنچه را که ساحران به افسون ساخته بودند، به سرعت در کام خود فرو برد."
      },
      {
        "index": 46,
        "text": "ساحران حقیقت را دریافتند و بی اختیار به درگاه خدا به سجده افتادند."
      },
      {
        "index": 47,
        "text": "گفتند: ما به پروردگار جهان\u200cها ایمان آوردیم،"
      },
      {
        "index": 48,
        "text": "همان پروردگار موسی و هارون."
      },
      {
        "index": 49,
        "text": "فرعون به ساحران گفت: آیا پیش از آن که به شما اجازه دهم به او ایمان آوردید؟ و چاره\u200cای جز این ندید که بگوید: قطعاً موسی بزرگ شماست که سحر را به شما آموخته است. به زودی خواهید دانست که با شما چه می\u200cکنم! حتماً یک دست و یک پای شما را به عکس یکدیگر خواهم برید و همه شما را به صلیب خواهم کشید."
      },
      {
        "index": 50,
        "text": "آنان در پاسخ فرعون گفتند: این شکنجه برای ما زیانی نیست، زیرا بدین وسیله به سوی پروردگارمان باز می\u200cگردیم و به لقای او نایل می\u200cشویم."
      },
      {
        "index": 51,
        "text": "و امید آن داریم که پروردگارمان گناهانمان را بر ما ببخشاید، چون ما نخستین کسانی بودیم که به فرستادگان او، موسی و هارون، ایمان آوردیم."
      },
      {
        "index": 52,
        "text": "و به موسی وحی کردیم که بندگان من (بنی اسرائیل) را شبانه از مصر کوچ ده تا مورد تعقیب فرعونیان قرار گیرید، زیرا نجات شما در این خواهد بود."
      },
      {
        "index": 53,
        "text": "بنی اسرائیل به همراه موسی شبانه از مصر حرکت کردند. چون فرعون از این ماجرا آگاه شد، گروهی را به شهرها فرستاد تا مردم را برای تعقیب بنی اسرائیل گرد آورند و روانه پایتخت کنند."
      },
      {
        "index": 54,
        "text": "آنان به مردم می\u200cگفتند: این اسرائیلیان بازماندگانی بس اندک\u200cاند،"
      },
      {
        "index": 55,
        "text": "و آنان ما را با کردارشان به خشم آورده\u200cاند."
      },
      {
        "index": 56,
        "text": "و ما مجموعه\u200cای هستیم مصمم، هماهنگ و مراقب حیله دشمن."
      },
      {
        "index": 57,
        "text": "بدین گونه ما فرعون و لشکریانش را در پی بنی اسرائیل روانه کردیم و آنان را از بوستان\u200cهای پردرخت و چشمه سارهایشان بیرون راندیم."
      },
      {
        "index": 58,
        "text": "و از گنج\u200cها و جایگاهی نیکو که کاخ\u200cها و خانه\u200cهای مجلّل در آن داشتند خارج ساختیم."
      },
      {
        "index": 59,
        "text": "آری، ماجرا این بود، و پس از هلاکت فرعونیان، آن بوستان\u200cها و کاخ\u200cها و گنجینه\u200cها را به بنی اسرائیل به میراث دادیم."
      },
      {
        "index": 60,
        "text": "پس از آن که فرعونیان بنی اسرائیل را تعقیب کردند، هنگام طلوع آفتاب به آنان رسیدند."
      },
      {
        "index": 61,
        "text": "پس چون آن دو گروه به یکدیگر نزدیک شدند به گونه\u200cای که همدیگر را می\u200cدیدند، همراهان موسی ترسان و لرزان گفتند: حتماً ما به چنگ لشکریان فرعون خواهیم افتاد."
      },
      {
        "index": 62,
        "text": "موسی گفت: هرگز چنین نخواهد شد، زیرا پروردگارم با من است و مرا یاری می\u200cکند و به زودی مرا به راهی که موجب نجات ماست رهنمون می\u200cشود."
      },
      {
        "index": 63,
        "text": "پس به موسی وحی کردیم: با عصایت به این دریا بزن. او عصایش را به دریا زد، بی درنگ دریا به صورت دو بخش شکافته شد و هر بخشی چون پاره کوهی بزرگ گشت."
      },
      {
        "index": 64,
        "text": "پس ما موسی و همراهانش را وارد شکافِ دریا کردیم و دیگران (فرعون و لشکریانش) را به آن جا نزدیک ساختیم تا وارد آن شوند."
      },
      {
        "index": 65,
        "text": "و موسی و کسانی را که با او بودند، همه را از دریا عبور دادیم و نجات بخشیدیم."
      },
      {
        "index": 66,
        "text": "سپس دیگران را با بر هم آوردن آب دریا غرق کردیم."
      },
      {
        "index": 67,
        "text": "همانا در این داستان نشانه\u200cای است بر یکتایی خدا در تدبیر امور جهان و حقانیّت رسالت پیامبران، ولی بیشتر مردم آن عصر نه به یگانگی خدا ایمان آوردند و نه به رسالت پیامبران."
      },
      {
        "index": 68,
        "text": "به یقین پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن مهربانی که به حکم رحمتش قرآن را فرو می\u200cفرستد تا مردم را هدایت کند و هدایت یافتگان را نجات بخشد."
      },
      {
        "index": 69,
        "text": "و بر این مشرکان داستان ابراهیم را بخوان."
      },
      {
        "index": 70,
        "text": "آن گاه که به پدر خود و قومش گفت: چه می\u200cپرستید؟"
      },
      {
        "index": 71,
        "text": "گفتند: بت\u200cهایی را می\u200cپرستیم و همواره به خاطر آنها بر آستانشان حضور داریم."
      },
      {
        "index": 72,
        "text": "ابراهیم گفت: آیا وقتی که آنها را می\u200cخوانید، دعای شما را می\u200cشنوند؟"
      },
      {
        "index": 73,
        "text": "یا وقتی که آنها را پرستش می\u200cکنید سودی به شما می\u200cرسانند، و یا اگر دست از پرستش آنها بردارید زیانی به شما وارد می\u200cکنند؟"
      },
      {
        "index": 74,
        "text": "گفتند: از این درگذر ما پدران خود را یافتیم که چنین می\u200cکردند."
      },
      {
        "index": 75,
        "text": "ابراهیم گفت: پس آیا دیدید چیزهایی را که می\u200cپرستیدید،"
      },
      {
        "index": 76,
        "text": "شما و پدران پیشترینتان؟"
      },
      {
        "index": 77,
        "text": "حال که برای پرستش هلاکت بار بت\u200cها جز تقلید برهانی ندارید، بدانید که این بُت\u200cها ـ از آن روی که دلیلی بر درستی عبادتشان نیست ـ دشمنان منند، ولی پروردگار جهانیان چون عبادتش بر برهان استوار است این گونه نیست."
      },
      {
        "index": 78,
        "text": "او دشمن انسان نیست، بلکه پروردگاری مهربان است; او مرا آفریده و همو مرا به نعمت\u200cهای این جهان و جهان دیگر هدایت می\u200cکند،"
      },
      {
        "index": 79,
        "text": "و اوست که به من خوراک و نوشیدنی می\u200cدهد،"
      },
      {
        "index": 80,
        "text": "و هنگامی که بیمار شوم تنها او مرا شفا می\u200cدهد،"
      },
      {
        "index": 81,
        "text": "و اوست آن که مرا می\u200cمیراند و سپس زنده ام می\u200cکند،"
      },
      {
        "index": 82,
        "text": "و آن که امید دارم در روز جزا گناهم را بر من ببخشاید."
      },
      {
        "index": 83,
        "text": "پروردگارا، دانش معارف دین و شناخت کردار درست را به من عطا کن و مرا به صالحان ملحق ساز."
      },
      {
        "index": 84,
        "text": "پروردگارا، در میان نسل\u200cهای آینده زبان راستگویی که مردم را به آیین من، آیین توحید دعوت کند پدید آور، زبانی که گویی زبان من است."
      },
      {
        "index": 85,
        "text": "و مرا از میراث برانِ بهشت پرنعمت قرار ده."
      },
      {
        "index": 86,
        "text": "و پدرم را بیامرز که او از گمراهان است."
      },
      {
        "index": 87,
        "text": "و روزی که مردم برانگیخته می\u200cشوند دست از یاریم بر مدار که به یاری تو دل بسته\u200cام."
      },
      {
        "index": 88,
        "text": "روزی که نه مال برای انسان سودمند است و نه پسرانی که داشته است خیری به او می\u200cرسانند."
      },
      {
        "index": 89,
        "text": "اما کسی که با دلی پاک از شرک و گناه نزد خدا آمده است، قطعاً از آن پاکی بهره خواهد برد."
      },
      {
        "index": 90,
        "text": "آن روز بهشت را برای تقواپیشگان نزدیک می\u200cآورند."
      },
      {
        "index": 91,
        "text": "و دوزخ را برای گمراهان آشکار می\u200cگردانند."
      },
      {
        "index": 92,
        "text": "و به آنان گفته می\u200cشود: کجایند چیزهایی که به جای خدا می\u200cپرستیدید؟"
      },
      {
        "index": 93,
        "text": "آیا شما را یاری می\u200cدهند و عذاب را از شما می\u200cگردانند یا خود از کسی یاری می\u200cجویند تا عذاب را از خویشتن دور سازند؟"
      },
      {
        "index": 94,
        "text": "آن گاه بت\u200cها و گمراهان همه با صورت به دوزخ افکنده می\u200cشوند."
      },
      {
        "index": 95,
        "text": "و لشکریان ابلیس نیز همگی به دوزخ سرنگون می\u200cگردند."
      },
      {
        "index": 96,
        "text": "آنها در حالی که در دوزخ با یکدیگر در ستیزند، به معبودانشان می\u200cگویند:"
      },
      {
        "index": 97,
        "text": "به خدا سوگند که ما در گمراهیِ آشکاری بودیم،"
      },
      {
        "index": 98,
        "text": "آن گاه که شما را با پروردگار جهانیان برابر می\u200cدانستیم،"
      },
      {
        "index": 99,
        "text": "و جز مجرمان که ما پیروشان بودیم، کسی ما را گمراه نکرد."
      },
      {
        "index": 100,
        "text": "اینک از میان شفاعتگران، شفاعت کننده\u200cای نداریم."
      },
      {
        "index": 101,
        "text": "و برای ما هیچ دوست نزدیک و دلسوزی نیست."
      },
      {
        "index": 102,
        "text": "ای کاش ما را به دنیا بازگشتی بود در این صورت از زمره مؤمنان می\u200cشدیم."
      },
      {
        "index": 103,
        "text": "به راستی در داستان ابراهیم که بت\u200cها را طرد کرد و بر حقّانیت توحید استدلال نمود، نشانه\u200cای است بر این که فطرت انسان فطرت توحیدی است، ولی بیشتر قوم ابراهیم ایمان نیاوردند."
      },
      {
        "index": 104,
        "text": "به یقین، پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن مهربانی که به حکم رحمتش قرآن را فرو می\u200cفرستد تا مردم هدایت شوند و هدایت یافتگان را نجات بخشد."
      },
      {
        "index": 105,
        "text": "قوم نوح نیز پیامبران را تکذیب کردند،"
      },
      {
        "index": 106,
        "text": "آن گاه که برادرشان نوح به آنان گفت: آیا از عذاب الهی پروا نمی\u200cکنید؟"
      },
      {
        "index": 107,
        "text": "من برای هدایت شما فرستاده شده\u200cام و در ابلاغ پیام خدا امین و درستکارم."
      },
      {
        "index": 108,
        "text": "پس، از خدا بترسید و مرا فرمان برید."
      },
      {
        "index": 109,
        "text": "من از شما هیچ مزدی بر ابلاغ رسالت خود نمی\u200cخواهم; مزد من جز برعهده پروردگار جهان\u200cها نیست."
      },
      {
        "index": 110,
        "text": "پس، از خدا بترسید و مرا فرمان برید."
      },
      {
        "index": 111,
        "text": "اشراف قوم او در پاسخ گفتند: آیا به تو ایمان بیاوریم و حال آن که فرومایه\u200cترین مردم از تو پیروی کرده\u200cاند؟"
      },
      {
        "index": 112,
        "text": "نوح گفت: من چه می\u200cدانم که اینان پیش از ایمان آوردنشان چه می\u200cکرده\u200cاند!"
      },
      {
        "index": 113,
        "text": "حساب آنان برعهده من نیست تا از اعمالشان جویا شوم. اگر اهل درک باشید، درمی یابید که حسابشان تنها بر پروردگار من است، زیرا او درخور سزا دادن است."
      },
      {
        "index": 114,
        "text": "و من هرگز مؤمنان را از خود نمی\u200cرانم;"
      },
      {
        "index": 115,
        "text": "زیرا من جز پیامبری که وظیفه اش هشدار دادن آشکار به مردم است، نیستم."
      },
      {
        "index": 116,
        "text": "گفتند: ای نوح، سوگند یاد می\u200cکنیم که اگر از دعوت خود دست برنداری، قطعاً از زمره سنگسارشدگان خواهی شد."
      },
      {
        "index": 117,
        "text": "نوح از ایمان آوردن قومش مأیوس شد و گفت: (پروردگارا، قومِ من، مرا تکذیب کردند;"
      },
      {
        "index": 118,
        "text": "پس با فرستادن عذاب، میان من و آنان سخت جدایی بیفکن و مرا و همه مؤمنانی را که با منند، از آن عذاب رهایی بخش."
      },
      {
        "index": 119,
        "text": "پس بر قوم نوح عذاب نازل کردیم، و او و کسانی را که با وی در آن کشتیِ انباشته از انسان\u200cها و حیوانات بودند، نجات بخشیدیم."
      },
      {
        "index": 120,
        "text": "آن گاه پس از نجات نوح و یارانش، بقیّه را غرق کردیم."
      },
      {
        "index": 121,
        "text": "به راستی در این داستان نشانه\u200cای است بر یکتایی خدا در تدبیر هستی و حقانیّت رسالتِ پیامبران، ولی بیشتر مردم آن عصر نه به یگانگی خدا ایمان آوردند و نه به رسالت پیامبران."
      },
      {
        "index": 122,
        "text": "و قطعاً پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن مهربانی که به حکم مهربانی اش قرآن را فرو می\u200cفرستد تا مردم هدایت شوند و هدایت یافتگان را نجات بخشد."
      },
      {
        "index": 123,
        "text": "قوم عاد نیز پیامبران را تکذیب کردند،"
      },
      {
        "index": 124,
        "text": "آن گاه که برادرشان هود به آنان گفت: آیا از عذاب الهی پروا نمی\u200cکنید؟"
      },
      {
        "index": 125,
        "text": "من برای هدایت شما فرستاده شده\u200cام و در ابلاغ پیام خدا امین و درستکارم."
      },
      {
        "index": 126,
        "text": "پس، از خدا بترسید و مرا فرمان برید."
      },
      {
        "index": 127,
        "text": "من از شما هیچ مزدی بر ابلاغ رسالت خود نمی\u200cخواهم; مزد من جز برعهده پروردگار جهان\u200cها نیست."
      },
      {
        "index": 128,
        "text": "آیا به عبث، بی آن که شما را نیازی باشد، بر هر بلندی خانه\u200cای رفیع که همچون علامتی نمایان است بنا می\u200cکنید؟"
      },
      {
        "index": 129,
        "text": "و کاخ\u200cهای رفیع و استوار برای خود می\u200cسازید بدان امید که جاودانه بمانید؟"
      },
      {
        "index": 130,
        "text": "و هنگامی که شدّت عمل به خرج می\u200cدهید، همچون گردنکشان زیاده روی می\u200cکنید؟"
      },
      {
        "index": 131,
        "text": "پس، از خدا بترسید و مرا فرمان برید."
      },
      {
        "index": 132,
        "text": "و از آن کس که شما را به نعمت\u200cهایی که می\u200cدانید مدد کرده است، پروا بدارید;"
      },
      {
        "index": 133,
        "text": "همو که شما را به دادنِ دام\u200cهای فراوان و پسرانی چند مدد کرده است."
      },
      {
        "index": 134,
        "text": "و شما را به بوستان\u200cها و چشمه سارانی بسیار، یاری رسانده است."
      },
      {
        "index": 135,
        "text": "آری، از او پروا کنید، زیرا من بر شما به سبب این کفر و ناسپاسی از عذاب روزی بزرگ بیمناکم."
      },
      {
        "index": 136,
        "text": "عادیان گفتند: چه ما را پند دهی چه از پند دهندگان نباشی، برای ما یکسان است; بدان که ما به تو ایمان نخواهیم آورد."
      },
      {
        "index": 137,
        "text": "این چیزهایی که تو ما را بدان فرا می\u200cخوانی، جز شیوه مردمان نخستین که اهل خرافات بودند چیزی نیست."
      },
      {
        "index": 138,
        "text": "و ما هرگز عذاب نخواهیم شد و رستاخیزی در کار نیست."
      },
      {
        "index": 139,
        "text": "پس هود را تکذیب کردند و ما هم آنان را به عذاب هلاک کردیم. به راستی در این داستان نشانه\u200cای بر یکتایی خدا و حقانیت رسالت پیامبران است، ولی بیشتر مردم آن عصر نه به یگانگی خدا ایمان آوردند و نه به رسالت پیامبران."
      },
      {
        "index": 140,
        "text": "و همانا پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن مهربانی که به حکم رحمتش قرآن را فرو می\u200cفرستد تا مردم هدایت شوند و هدایت یافتگان را نجات بخشد."
      },
      {
        "index": 141,
        "text": "قوم ثمود نیز پیامبران را تکذیب کردند،"
      },
      {
        "index": 142,
        "text": "آن گاه که برادرشان صالح به آنان گفت: آیا از عذاب الهی پروا نمی\u200cکنید؟"
      },
      {
        "index": 143,
        "text": "همانا من برای هدایت شما فرستاده شده\u200cام و در ابلاغ پیام خدا امین و درستکارم."
      },
      {
        "index": 144,
        "text": "پس، از خدا بترسید و مرا فرمان برید."
      },
      {
        "index": 145,
        "text": "من از شما هیچ مزدی بر ابلاغ رسالت خود نمی\u200cخواهم; مزد من جز برعهده پروردگار جهان\u200cها نیست."
      },
      {
        "index": 146,
        "text": "آیا گمان می\u200cکنید که در این نعمت\u200cهایی که شما را در این سرزمین فراگرفته است، ایمن از هر کیفری واگذارده می\u200cشوید؟"
      },
      {
        "index": 147,
        "text": "و شما را در بوستان\u200cها و چشمه سارانی [فراوان]،"
      },
      {
        "index": 148,
        "text": "و در کشتزارها و درختان خرما که شکوفه\u200cهایی بهم تنیده و برهم نشسته دارند، به حال خود رها می\u200cکنند و حساب و کتابی در کار نیست؟"
      },
      {
        "index": 149,
        "text": "آیا کوه\u200cها را می\u200cتراشید و ماهرانه از آنها خانه\u200cهایی [استوار] می\u200cسازید و گمان می\u200cکنید که خداوند به سراغ شما نخواهد آمد؟"
      },
      {
        "index": 150,
        "text": "پس، از خدا بترسید و مرا فرمان برید."
      },
      {
        "index": 151,
        "text": "و از سرانِ اسرافکار خود فرمان مبرید و پیرو راه و رسم آنان مباشید;"
      },
      {
        "index": 152,
        "text": "همانان که در زمین تبهکاری می\u200cکنند و در پی اصلاح امور نیستند."
      },
      {
        "index": 153,
        "text": "ثمودیان گفتند: ای صالح، جز این نیست که تو از کسانی هستی که سخت جادو شده\u200cاند و بر اثر آن عقل خود را از دست داده\u200cاند."
      },
      {
        "index": 154,
        "text": "تو جز بشری مانند ما نیستی و اگر بشر درخور وحی بود می\u200cبایست به ما نیز وحی شود. اگر از راستگویانی و واقعاً از جانب خدا آمده\u200cای، معجزه\u200cای برای ما بیاور."
      },
      {
        "index": 155,
        "text": "صالح به درخواست قوم خود، از دل کوه شتری ماده بیرون آورد و گفت: این ماده شتری است که سهمی از آب این سرزمین حق اوست و سهم روزی معیّن نیز حق شماست."
      },
      {
        "index": 156,
        "text": "[او را از حقّش محروم نکنید] و هیچ گزندی به او نرسانید که عذابِ روزی بزرگ شما را فرو می\u200cگیرد."
      },
      {
        "index": 157,
        "text": "امّا ثمودیان شتر را پی کردند و کشتند و دیری نگذشت که با دیدنِ نشانه\u200cهای عذاب پشیمان شدند. (۱۵۷"
      },
      {
        "index": 158,
        "text": "پس آن عذاب موعود آنان را فرو گرفت. به راستی در این داستان نشانه\u200cای است بر یکتایی خدا و حقانیّت رسالت پیامبران، ولی بیشتر مردم آن عصر نه به یگانگی خدا ایمان آوردند و نه به رسالت پیامبران."
      },
      {
        "index": 159,
        "text": "و همانا پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن مهربانی که به حکم رحمتش قرآن را فرو می\u200cفرستد تا مردم هدایت شوند و هدایت یافتگان را نجات بخشد."
      },
      {
        "index": 160,
        "text": "قوم لوط نیز پیامبران را تکذیب کردند،"
      },
      {
        "index": 161,
        "text": "آن گاه که برادرشان لوط به آنان گفت: آیا از عذاب الهی پروا نمی\u200cکنید؟"
      },
      {
        "index": 162,
        "text": "من برای هدایت شما فرستاده شده\u200cام و در ابلاغ پیام خدا امین و درستکارم."
      },
      {
        "index": 163,
        "text": "پس از خدا بترسید و مرا فرمان برید."
      },
      {
        "index": 164,
        "text": "من از شما هیچ مزدی بر ابلاغ رسالت خود نمی\u200cخواهم; مزد من جز برعهده پروردگار جهان\u200cها نیست."
      },
      {
        "index": 165,
        "text": "آیا از میان مردم جهان، شما به سراغ مردان می\u200cروید و با آنان درمی آمیزید؟"
      },
      {
        "index": 166,
        "text": "و اندامی از زنان که جفت\u200cهای شما هستند و پروردگارتان آن را برایتان آفریده و به وسیله ازدواج برای شما حلال کرده است وامی گذارید؟ شما مردمی هستید که از مرز فطرت خود خارج شده\u200cاید."
      },
      {
        "index": 167,
        "text": "گفتند: ای لوط، سوگند یاد می\u200cکنیم که اگر از سخن خود دست برنداری، قطعاً از اخراج شدگانِ از این شهر خواهی شد."
      },
      {
        "index": 168,
        "text": "لوط با بی اعتنایی به تهدید آنان گفت: من از دشمنان این عمل زشت شما هستم."
      },
      {
        "index": 169,
        "text": "پروردگارا، مرا و خانواده\u200cام را که تنها گروندگان به منند از وزر و وبال آنچه این مردم انجام می\u200cدهند رهایی بخش."
      },
      {
        "index": 170,
        "text": "پس او و خانواده اش را که همه مؤمن بودند، نجات بخشیدیم."
      },
      {
        "index": 171,
        "text": "بجز همسر پیرش را که از کافران و باقی ماندگان در عذاب بود."
      },
      {
        "index": 172,
        "text": "سپس دیگران را (همانان که لوط به سویشان فرستاده شد) هلاک کردیم."
      },
      {
        "index": 173,
        "text": "و بر آنان بارانی از سنگپاره\u200cهای آسمانی باراندیم، شوم بود باران کسانی که به آنان هشدار داده شد."
      },
      {
        "index": 174,
        "text": "همانا در این داستان نشانه\u200cای است بر یکتایی خدا و حقانیّت رسالت پیامبران، ولی قوم لوط بیشترشان نه به ربوبیّت خدا ایمان آوردند و نه به رسالت پیامبران."
      },
      {
        "index": 175,
        "text": "و به یقین پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن $مهربانی که به حکم رحمتش قرآن را فرو می\u200cفرستد تا مردم هدایت شوند و هدایت یافتگان را نجات بخشد."
      },
      {
        "index": 176,
        "text": "اهل (اَیْکه) (بیشه نزدیک مَدیَن) نیز پیامبران را تکذیب کردند،"
      },
      {
        "index": 177,
        "text": "آن گاه که شعیب به آنان گفت: آیا از کیفر خدا پروا نمی\u200cکنید؟"
      },
      {
        "index": 178,
        "text": "من برای هدایت شما فرستاده شده\u200cام و در ابلاغ پیام خدا امین و درستکارم."
      },
      {
        "index": 179,
        "text": "پس، از خدا بترسید و مرا فرمان برید."
      },
      {
        "index": 180,
        "text": "من از شما هیچ مزدی بر ابلاغ رسالت خود نمی\u200cخواهم; مزد من جز برعهده پروردگار جهان\u200cها نیست."
      },
      {
        "index": 181,
        "text": "در خرید و فروش، پیمانه را پر کنید و از کسانی نباشید که با کاستن از پیمانه، به مردم زیان می\u200cرسانند."
      },
      {
        "index": 182,
        "text": "و با ترازوی درست کالاها را وزن کنید."
      },
      {
        "index": 183,
        "text": "و هنگام پیمانه یا وزن کردن، از کالاهای مردم نکاهید و در زمین فسادگرانه به تبهکاری نپردازید."
      },
      {
        "index": 184,
        "text": "و از خدا پروا کنید همان که شما و مردمان نخستین را آفریده و تنفّر از زشتی\u200cها را در سرشت آنان قرار داد."
      },
      {
        "index": 185,
        "text": "اهل (اَیْکه) گفتند: ای شعیب، تو از کسانی هستی که سخت جادو شده و عقل خود را از دست داده\u200cاند."
      },
      {
        "index": 186,
        "text": "و تو جز بشری مانند ما نیستی، و اگر بشر درخور وحی بود می\u200cبایست به ما نیز وحی شود، و قطعاً تو را از دروغگویان می\u200cپنداریم."
      },
      {
        "index": 187,
        "text": "آن گاه از سر استهزا گفتند: اگر در ادّعای رسالت خود از راستگویانی، پاره\u200cهایی از آسمان بر ما بیفکن."
      },
      {
        "index": 188,
        "text": "شعیب در پاسخ گفت: من اختیار چیزی را ندارم; پروردگارم به پیامد کارتان داناتر است."
      },
      {
        "index": 189,
        "text": "پس او را تکذیب کردند در نتیجه عذابِ آن روز که از پاره ابری سایه افکن پدید آمد، آنان را فرو گرفت. به راستی آن عذاب، عذابِ روزی بزرگ بود."
      },
      {
        "index": 190,
        "text": "همانا در این داستان نشانه\u200cای است بر یکتایی خدا و حقانیّت رسالت پیامبران، ولی بیشتر آنان نه به ربوبیت خدا ایمان آوردند و نه به رسالت پیامبران."
      },
      {
        "index": 191,
        "text": "و همانا پروردگار توست آن مقتدر شکست ناپذیری که تکذیب کنندگان را مجازات می\u200cکند، و اوست آن مهربانی که به حکم رحمتش قرآن را فرو می\u200cفرستد تا مردم هدایت شوند و هدایت یافتگان را نجات بخشد."
      },
      {
        "index": 192,
        "text": "به راستی این قرآن از جانب پروردگار جهان\u200cها نازل شده است."
      },
      {
        "index": 193,
        "text": "(روح الامین) آن را بر دلت فرود آورده است،"
      },
      {
        "index": 194,
        "text": "تا از کسانی باشی که مردم را هشدار می\u200cدهند."
      },
      {
        "index": 195,
        "text": "جبریل آن را به زبان عربی که اهدافش را به روشنی بیان می\u200cکند، فرود آورده است."
      },
      {
        "index": 196,
        "text": "و قطعاً خبر نزول آن در کتاب\u200cهای پیامبران گذشته ثبت شده است."
      },
      {
        "index": 197,
        "text": "آیا این مطلب که عالمان بنی اسرائیل نزول قرآن بر محمد را باور دارند، برای مشرکان نشانه\u200cای بر حقانیت رسالت او نیست؟"
      },
      {
        "index": 198,
        "text": "اگر ما این قرآن را به زبان غیر عربی بر فردی غیر عرب فرو فرستاده بودیم،"
      },
      {
        "index": 199,
        "text": "و او آن را بر عرب زبانان می\u200cخواند، آنان به بهانه این که زبان آن را نمی\u200cفهمند، به آن ایمان نمی\u200cآوردند."
      },
      {
        "index": 200,
        "text": "ما قرآن را در دل مشرکان مکه بدین گونه که از آن رویگردان شوند وارد ساختیم; چنان که با دیگر مجرمان نیز چنین خواهیم کرد، زیرا این سزای کفرپیشگی و جرم آنان است."
      },
      {
        "index": 201,
        "text": "آری، مجرمان به قرآن ایمان نمی\u200cآورند تا این که آن عذاب دردناک را که هنگام مرگ به سراغشان می\u200cآید، مشاهده کنند."
      },
      {
        "index": 202,
        "text": "عذابی که به طور ناگهانی و در حالی که از آن بی خبرند به سراغشان می\u200cآید."
      },
      {
        "index": 203,
        "text": "و آن گاه درخواست مهلت می\u200cکنند و می\u200cگویند: آیا ما مهلتی خواهیم یافت؟"
      },
      {
        "index": 204,
        "text": "با این وصف، آیا باز هم می\u200cخواهند عذاب ما هرچه زودتر به سراغشان بیاید؟"
      },
      {
        "index": 205,
        "text": "آیا دانسته\u200cای که اگر به آنان مهلت دهیم و چند سالی دیگر از متاع\u200cهای دنیا بهره مندشان سازیم،"
      },
      {
        "index": 206,
        "text": "سپس عذابی که همواره به آنان وعده داده شده است، به سراغشان بیاید،"
      },
      {
        "index": 207,
        "text": "مهلت یافتن آنان و بهره بردنِ چند سالِ دیگر از دنیا، عذاب را از آنان دور نخواهد ساخت؟"
      },
      {
        "index": 208,
        "text": "ما هیچ شهری را به عذاب ویران نکردیم و مردم آن را هلاک نساختیم مگر این که برای آنان پیامبرانی هشداردهنده بود;"
      },
      {
        "index": 209,
        "text": "پیامبرانی که به آنان تذکر می\u200cدادند; و ما چنان نبوده\u200cایم که پیش از فرستادن پیامبران، مردم را گرفتار عذاب کنیم، چرا که ما ستمکار نبوده\u200cایم."
      },
      {
        "index": 210,
        "text": "قرآن کلام خداست و شیاطین (جنّیان شرور) آن را فرود نیاورده\u200cاند."
      },
      {
        "index": 211,
        "text": "آنان درخور این کار نیستند، زیرا موجوداتی فسادخواه و باطل گرا هستند و قرآن سراسر حق و پیراسته از باطل است، و آنها بر فرود آوردن قرآن ناتوانند،"
      },
      {
        "index": 212,
        "text": "چرا که از شنیدن اخبار آسمانی برکنار شده\u200cاند و هرگاه به عالم برتر نزدیک شوند تا خبری از غیب دریافت کنند، با شهاب\u200cهای آسمانی رانده می\u200cشوند."
      },
      {
        "index": 213,
        "text": "حال که قرآن کلام خداست و همگان را از شرک برحذر می\u200cدارد، مبادا با وجود خدا به پرستش معبودی دیگر روی بیاوری که در این صورت از عذاب شدگان خواهی شد."
      },
      {
        "index": 214,
        "text": "و هم اکنون وقت آن است که خویشاوندان نزدیک\u200cتر خود را به کیفر شرک و بت پرستی هشدار دهی."
      },
      {
        "index": 215,
        "text": "و برای کسانی که به تو ایمان آورده و از تو پیروی کرده\u200cاند بال و پر خویش فرو گستر و آنان را پیرامون خود گرد آور و با آنان مهربان باش و با بردباری به تربیتشان همّت گمار."
      },
      {
        "index": 216,
        "text": "پس اگر خویشاوندانت از پذیرش دعوت تو سرپیچی کردند، به آنان بگو: من از کردار شما دوری می\u200cگزینم."
      },
      {
        "index": 217,
        "text": "و در کار مؤمنان و کافران بر آن خداوند مقتدر و مهربانی توکل کن که با اقتدارش طغیانگران را کیفر و به رحمتش مؤمنان را رهایی می\u200cدهد;"
      },
      {
        "index": 218,
        "text": "همان کسی که تو را هنگامی که به نماز می\u200cایستی می\u200cبیند،"
      },
      {
        "index": 219,
        "text": "و نیز حرکت تو را در میان سجده کنندگان."
      },
      {
        "index": 220,
        "text": "آری، به خدا توکّل کن که همو شنوا و داناست."
      },
      {
        "index": 221,
        "text": "ای مشرکان، شیطان قرآن را بر پیامبر القا نکرده است; می\u200cخواهید آیا به شما خبر دهم که شیاطین بر چه کسانی فرود می\u200cآیند و سخنانی را به آنان القا می\u200cکنند؟"
      },
      {
        "index": 222,
        "text": "آنها بر هر دروغ پرداز زشتکاری فرود می\u200cآیند، و پیامبر نه دروغی بر زبان آورده و نه هرگز کاری ناپسند کرده است."
      },
      {
        "index": 223,
        "text": "آنها اخباری را که دزدانه از عالم برتر شنیده\u200cاند، به هر کس که بر او فرود آیند القا می\u200cکنند و بیشترشان دروغگو هستند و اخبار نادرست را در اختیار آن گروه از آدمیان قرار می\u200cدهند."
      },
      {
        "index": 224,
        "text": "مشرکان می\u200cگویند: تو شاعری و قرآن شعر است; در صورتی که شاعران چون دروغ می\u200cبافند، گمراهان از آنان پیروی می\u200cکنند، ولی پیروان تو همه در پی حقیقت\u200cاند."
      },
      {
        "index": 225,
        "text": "مگر ندیده\u200cای که شاعران در هر وادیی گام می\u200cنهند و برای سخنان خود هیچ مرزی نمی\u200cشناسند؟"
      },
      {
        "index": 226,
        "text": "و چیزهایی می\u200cگویند که خود انجام نمی\u200cدهند."
      },
      {
        "index": 227,
        "text": "جز آن شاعرانی که ایمان آورده و کارهای شایسته کرده و خدا را بسیار به یاد آورده و پس از آن که به وسیله هجو مشرکان مورد ستم قرار گرفته\u200cاند، با زبان شعر انتقام خود را از آنان گرفته\u200cاند. و کسانی که ستم کرده\u200cاند به زودی خواهند دانست که به چه جایگاهی باز خواهند گشت."
      }
    ],
    "index": 26
  },
  {
    "aya": [
      {
        "index": 1,
        "text": "طا، سین. اینها که بر تو نازل می\u200cشود، آیات قرآن و آیات کتابی بلندمرتبه است که مقصود خود را به روشنی بیان می\u200cکند."
      },
      {
        "index": 2,
        "text": "کتابی که هدایت کننده مؤمنان است و آنان را به رستگاری و ورود به بهشت نوید می\u200cدهد."
      },
      {
        "index": 3,
        "text": "همانان که همواره نماز را برپا می\u200cدارند و زکات اموالشان را می\u200cپردازند و آنان به آخرت یقین دارند."
      },
      {
        "index": 4,
        "text": "کسانی که سرای آخرت را باور ندارند، ما کارهایشان را برای آنان زیبا جلوه داده\u200cایم، و چون منکر آخرتند، زندگی دنیا را بی هدف می\u200cدانند، از این رو همیشه سرگردانند."
      },
      {
        "index": 5,
        "text": "آنان کسانی اند که در دنیا و آخرت بد عذابی خواهند داشت و در آخرت از همه زیانکارترند، زیرا کارهای پسندیده شان تباه شده است."
      },
      {
        "index": 6,
        "text": "و حقّاً ـ ای پیامبر ـ قرآن از سوی حکیم و دانای بلندمرتبه بر تو تلقین می\u200cشود; از این رو هیچ کس نمی\u200cتواند آن را سست کند و در گزارش هایش ناراستی و در حکمش خطایی بیابد."
      },
      {
        "index": 7,
        "text": "یاد کن زمانی را که موسی در شبی سرد، راه را گم کرد، به خانواده اش گفت: من آتشی دیدم به سراغ آن می\u200cروم و به زودی با یافتن راهنمایی از پیرامون آن، خبری از راه برای شما می\u200cآورم و گرنه شعله\u200cای از آتش برخواهم گرفت و نزد شما خواهم آورد، باشد که آتشی برافروزید و گرم شوید."
      },
      {
        "index": 8,
        "text": "پس هنگامی که نزد آتش آمد، آوایی به او رسید که: مبارک است آن کسی که با کلام خود، در این آتش بر تو تجلّی کرده و آن کسی که پیرامون این آتش است، و منزّه است خدا، پروردگار جهانیان، از این که مکانی او را احاطه کند."
      },
      {
        "index": 9,
        "text": "ای موسی، حقیقت این است که منم خدای مقتدر شکست ناپذیر و حکیم که با تو سخن می\u200cگویم."
      },
      {
        "index": 10,
        "text": "[و سپس این صدا را شنید که:] عصایت را بیفکن. موسی عصایش را انداخت. عصا اژدهایی شد که همچون ماری کوچک به سرعت حرکت می\u200cکرد و در جنب و جوش بود. موسی که عصایش را این گونه دید، $هراسان روی گرداند و فرار کرد و باز نیامد. خدا به او گفت: ای موسی، نترس که تو رسول منی، و رسولان هنگامی که در پیشگاه من حضور دارند در امن و امانند و از هیچ چیز نمی\u200cترسند."
      },
      {
        "index": 11,
        "text": "ولی کسی که با ارتکاب گناه بر خود ستم کرده است ایمن نخواهد بود; مگر کسی که پس از گناه با توبه به درگاه خدا، نیکی را جایگزین بدی کرده باشد او نیز [تا وقتی که در پیشگاه من است] در امن و امان است و نباید از چیزی بهراسد. چرا که من آمرزنده و مهربانم."
      },
      {
        "index": 12,
        "text": "و دستت را از گریبان زیر بغل خود کن آنگاه که برآید بی هیچ عیبی سپید و درخشان بیرون آید. این دو معجزه از جمله معجزات نُه گانه\u200cای است که به سوی فرعون و قوم او می\u200cبری و به آنان ارائه می\u200cکنی; بی تردید آنان مردمی هستند که از مرز فطرت خارج شده\u200cاند."
      },
      {
        "index": 13,
        "text": "پس هنگامی که معجزات ما که همه به روشنی حکایت از حقّانیت رسالت موسی داشت، به آنان رسید گفتند: (این جادویی آشکار است)."
      },
      {
        "index": 14,
        "text": "فرعون و اطرافیانش با این که دل هایشان به درستی معجزات ما یقین داشت آنها را به ستم و از سر تکبّر انکار کردند. پس بنگر فرجام فسادگران چگونه شد."
      },
      {
        "index": 15,
        "text": "و سوگند یاد می\u200cکنم که ما به داود و فرزندش سلیمان، دانشی والا عطا کردیم، و آن دو گفتند: ستایش خدای را که با این نعمت دانش و دیگر نعمت\u200cهایی که به ما داده، ما را بر بسیاری از بندگان با ایمانش برتری بخشیده است."
      },
      {
        "index": 16,
        "text": "و پس از داود، سلیمان دارایی\u200cها و سلطنت او را به ارث برد و گفت: ای مردم، به من و پدرم زبان پرندگان را آموخته\u200cاند و از هر نعمتی، فراوان به ما داده شده است. به راستی این است فضل و عنایت آشکار که خدا به ما ارزانی داشته است."
      },
      {
        "index": 17,
        "text": "و برای سلیمان سپاهیانش از جنّ و انس و پرندگان، همه گردآوری شدند و هر گروهی از آنها در جایگاه مخصوص خود مستقر می\u200cگردیدند و از پراکندگی و به هم آمیختگی بازداشته می\u200cشدند."
      },
      {
        "index": 18,
        "text": "سلیمان و سپاهیانش حرکت کردند تا بر درّه مورچگان درآمدند. در آن میان مورچه\u200cای گفت: ای مورچگان، به خانه هایتان درآیید، مبادا سلیمان و سپاهیانش که از وجود شما در این جا ناآگاهند، پایمالتان کنند."
      },
      {
        "index": 19,
        "text": "سلیمان از سخن آن مورچه لب به خنده گشود و با تبسّمی، شادمانی خود را از نعمت\u200cهای الهی آشکار کرد و گفت: پروردگارا، در دلم جوششی پدید آور تا نعمت تو را که به من و پدر و مادرم ارزانی داشته\u200cای سپاس بگزارم و در من شوری به پا کن تا کاری را که تو می\u200cپسندی انجام دهم، و مرا فردی شایسته گردان و در میان بندگان شایسته ات درآور."
      },
      {
        "index": 20,
        "text": "و حال آن پرندگان را که ملازم رکابش بودند جویا شد; هدهد در میان آنها نبود. گفت: مرا چه شده است که هدهد را نمی\u200cبینم؟ آیا او از آنان است که غیبت کرده\u200cاند [و از حضور در میان لشکر باز ایستاده اند]؟"
      },
      {
        "index": 21,
        "text": "بی گمان او را به عذابی سخت عذاب می\u200cکنم و یا سرش را می\u200cبُرم یا این که بر غیبتِ خود دلیلی روشن برای من بیاورد."
      },
      {
        "index": 22,
        "text": "هدهد پس از درنگی نه چندان طولانی به حضور سلیمان رسید. سلیمان سبب غیبتش را پرسید. هدهد گفت: به چیزی آگاهی یافتم که تو از آن بی خبری; برای تو از دیار (سبا) خبری مهم و صحیح آورده\u200cام."
      },
      {
        "index": 23,
        "text": "من زنی را یافتم که بر مردم سبا حکومت می\u200cکرد و از تمام آنچه که پادشاهان برای اداره کشور خود به آن نیازمندند به او داده شده بود و تختی بزرگ داشت."
      },
      {
        "index": 24,
        "text": "او و قومش را یافتم که به جای این که برای خدا سجده کنند، برای خورشید سجده می\u200cکردند، و شیطان کارهای ناروایشان را برای آنان آراسته و در نتیجه آنان را از راه خدا و پرستش او باز داشته بود، از این رو به حق راه نمی\u200cیابند."
      },
      {
        "index": 25,
        "text": "آری، شیطان برای آنان چنین آراسته بود که برای خدا سجده نکنند; همان خدایی که موجودات را از عدم به درآورده و در آسمان\u200cها و زمین به آنها وجود بخشیده و آنچه را که پنهان می\u200cکنید و آنچه را که آشکار می\u200cسازید همه را می\u200cداند."
      },
      {
        "index": 26,
        "text": "خداست که هیچ معبودی جز او شایسته پرستش نیست و خداوندگار عرش بزرگ است."
      },
      {
        "index": 27,
        "text": "سلیمان گفت: خواهیم دید که آیا راست گفتی یا از دروغگویانی."
      },
      {
        "index": 28,
        "text": "پس نامه\u200cای نگاشت و به هدهد گفت: این نامه مرا ببر و به سوی ملکه سبا و بزرگان دربارش بیفکن، سپس از جمع آنان به کناری برو، و در جایی که آنان را می\u200cبینی قرار گیر، آن گاه ببین درباره این نامه چه سخنانی را ردّ و بدل می\u200cکنند."
      },
      {
        "index": 29,
        "text": "هدهد نامه سلیمان را به ملکه سبا رسانید. وقتی ملکه از مضمون نامه آگاه شد، به بزرگان دربارش گفت: ای مهتران، نامه\u200cای گرانقدر به سوی من افکنده شده است;"
      },
      {
        "index": 30,
        "text": "زیرا آن نامه از سلیمان است و با نام خدا آغاز شده و مَطلع آن این است: به نام خداوند گسترده مهرِ مهربان."
      },
      {
        "index": 31,
        "text": "و مضمون نامه این است: بر من برتری مجویید و به حالت تسلیم نزد من آیید."
      },
      {
        "index": 32,
        "text": "پس به منظور مشورت گفت: ای مهتران، در مورد کاری که برای من پیش آمده است رأی خود را باز گویید، که من در اداره امور هرگز خودرأی نبوده و هیچ گاه بدون حضور شما در کاری تصمیم نگرفته\u200cام."
      },
      {
        "index": 33,
        "text": "سران گفتند: اندوه مدار، که ما نیرومندیم و لشکری دلاور و آماده نبرد داریم، فرمان از آنِ توست و ما $فرمانبرداریم، پس بنگر چه فرمان می\u200cدهی."
      },
      {
        "index": 34,
        "text": "ملکه گفت: اکنون عزم نبرد ندارم، زیرا پادشاهان وقتی در جنگ پیروز می\u200cشوند و دیاری را فتح می\u200cکنند و بدان وارد می\u200cشوند، آن را ویران می\u200cکنند و عزیزانش را با قتل و اسارت و زورگویی، خوار می\u200cسازند و همواره چنین می\u200cکنند."
      },
      {
        "index": 35,
        "text": "من پیش از آن که به جنگ اقدام کنم، خِبرگانی را با هدیه\u200cای به سوی آنان می\u200cفرستم، پس می\u200cنگرم که آن فرستادگان با چه خبری باز می\u200cگردند و قدرت و مُکنت سلیمان را چگونه ارزیابی می\u200cکنند."
      },
      {
        "index": 36,
        "text": "چون سرپرست فرستادگان نزد سلیمان آمد و هدیه ملکه را تقدیم سلیمان کرد، سلیمان گفت: آیا مرا به مالی ناچیز یاری می\u200cدهید؟ این نبوت و سلطنتی که خدا به من عطا کرده بهتر است از آنچه به شما داده است. من این کار شما را ناپسند می\u200cدانم و ناپسندتر این که شما به هدیه خود شادمانید و آن را بزرگ می\u200cشمرید."
      },
      {
        "index": 37,
        "text": "به سوی آنان باز گرد که قطعاً با سپاهیانی که قوم سبا را در همان دیارشان در برابر آن هیچ تاب و توانی نباشد به سویشان خواهیم آمد و آنان را با ذلت و خواری از آن جا بیرون خواهیم کرد."
      },
      {
        "index": 38,
        "text": "سلیمان پس از بازگرداندنِ فرستادگان ملکه به بزرگان دربارش گفت: ای مهتران، کدام یک از شما تختِ سلطنتِ آن زن را ـ پیش از آن که با حالت تسلیم نزد من آیند ـ برای من می\u200cآورَد؟"
      },
      {
        "index": 39,
        "text": "پلیدی مطرود که از جنّیان بود گفت: من آن را پیش از آن که از جایگاهت برخیزی [و مجلس خود را ترک گویی] برای تو می\u200cآورم و قطعاً من بر این کار توانا و امینم."
      },
      {
        "index": 40,
        "text": "و آن کس که دانشی فراوان از کتاب الهی نزد خود داشت به سلیمان گفت: من آن را پیش از آن که نگاهت به تو بازگردد برای تو می\u200cآورم. سلیمان به او رخصت داد و ناگهان تخت پدیدار شد. وقتی سلیمان دید تخت نزد او قرار گرفته است گفت: این از فضل پروردگار من است; آن را به من ارزانی داشته است تا مرا بیازماید که آیا نعمتش را سپاس می\u200cگزارم یا ناسپاسی می\u200cکنم. و هر کس سپاسگزاری کند، تنها به سود خود سپاسگزاری می\u200cکند، و هر کس ناسپاسی کند [بر خود ستم کرده است که] پروردگار من بی نیاز و کریم است."
      },
      {
        "index": 41,
        "text": "سلیمان پس از آن که دریافت که ملکه به سوی او رهسپار شده است، گفت: تخت او را [با دگرگونی\u200cهایی که در آن پدید می\u200cآورید] برای او ناشناخته سازید تا بنگریم آیا بر شناختن تخت خود راه می\u200cیابد یا از کسانی است که به آن پی نمی\u200cبرند. ما بدین وسیله درک و خرد او را می\u200cآزماییم."
      },
      {
        "index": 42,
        "text": "پس هنگامی که ملکه به حضور سلیمان رسید، به او گفته شد: آیا تخت تو همین گونه است؟ پاسخ داد: گویی این همان است. و دریافت که سلیمان با این کار دارای قدرتی برتر است; از این رو گفت: ما پیش از این به قدرت شگفت آور سلیمان آگاهی یافته و تسلیم او شده بودیم."
      },
      {
        "index": 43,
        "text": "[اما او هنوز به یکتایی خدا و رُبوبیّت او ایمان نیاورده بود] و آنچه جز خدا می\u200cپرستید، وی را از این که تسلیم خدا شود و به او ایمان بیاورد بازداشته بود، چرا که او از مردمی به شمار می\u200cرفت که کفرپیشه بودند."
      },
      {
        "index": 44,
        "text": "به او گفته شد: به کاخ سلیمان درآی. او روانه کاخ شد. وقتی آن جا را دید، گمان کرد برکه آبی است، ازاین رو جامه از ساق هایش برگرفت. سلیمان به او گفت: این برکه نیست. کاخی است صاف و صیقلی شده از شیشه\u200cها [ی بلورین]. ملکه دریافت که این نشانه\u200cای بر نبوت اوست، زیرا بشر عادی قدرت چنین کاری ندارد، ازاین رو گفت: پروردگارا، من با پرستش خورشید بر خود ستم کردم و اکنون با سلیمان و همچون او در برابر خدا، پروردگار جهان\u200cها، تسلیم شدم."
      },
      {
        "index": 45,
        "text": "و همانا به سوی قوم ثمود برادرشان صالح را به رسالت فرستادیم با این پیام که خدا را بپرستید و از پرستش غیر او دست بدارید. ولی آنان بی آن که انتظار رود دو گروه شدند; گروهی مؤمن و گروهی کافر که با یکدیگر به جدال و ستیزه می\u200cپرداختند."
      },
      {
        "index": 46,
        "text": "کافرانِ قومش پس از آن که آن ناقه را که معجزه صالح بود کشتند، به تمسخر سراغ عذاب موعود را می\u200cگرفتند. صالح به آنان گفت: ای قوم من، چرا پیش از آن که در سایه ایمان و کردار شایسته، خوبی را برای خود بخواهید، شتاب در بدی و عذاب را می\u200cطلبید؟ چرا از شرک توبه نمی\u200cکنید و از خدا نمی\u200cخواهید که شما را بیامرزد، شاید مورد رحمت او قرار گیرید و عذاب را از شما بگرداند؟"
      },
      {
        "index": 47,
        "text": "گفتند: از آن زمان که سخن از توحید گفته\u200cای و عدّه\u200cای به تو گرویده\u200cاند، ما دچار رنج\u200cهای فراوان شده\u200cایم; ازاین رو ما به تو و کسانی که با تو هستند و ایمان آورده\u200cاند، فال بد می\u200cزنیم. صالح گفت: بلا و محنت شما نزد خداست; اوست که به مقتضای اعمالتان آن را برای شما مقرّر کرده است و من در آن نقشی ندارم، بلکه شما مردمی هستید که مورد آزمایش قرار گرفته\u200cاید و این بلاها و رنج\u200cها وسیله آزمون شماست."
      },
      {
        "index": 48,
        "text": "و در آن شهر، نُه گروه [از سران طوایف] بودند که در زمین به فساد و تبهکاری می\u200cپرداختند و در صدد اصلاح امور نبودند."
      },
      {
        "index": 49,
        "text": "آنان همقسم شده به خدا سوگند یاد کردند و گفتند: حتماً به او و خانواده اش شبیخون می\u200cزنیم و آنان را می\u200cکُشیم، سپس به ولیّ او خواهیم گفت: ما شاهد کشتار او و خانواده اش نبوده\u200cایم و تأکید می\u200cکنیم که ما راست می\u200cگوییم."
      },
      {
        "index": 50,
        "text": "آنان نیرنگ به کار بردند و ما هم به سزای نیرنگشان با آنان مکر کردیم، در حالی که از مکر ما بی خبر بودند."
      },
      {
        "index": 51,
        "text": "پس بنگر که فرجام نیرنگشان چگونه بود; ما آنان [= سران طوایف] و قومشان را به تمامی نابود کردیم."
      },
      {
        "index": 52,
        "text": "و اینها خانه\u200cهای آنهاست که به سبب آن که ستم کردند از سکنه خالی شده است. به راستی در داستان صالح و قوم او برای مردمی که اهل دانشند آیتی است [بر یکتایی خدا و حقّانیت رسالت پیامبران]."
      },
      {
        "index": 53,
        "text": "آری، کافران را هلاک کردیم و کسانی را که ایمان آورده و تقوا پیشه کرده بودند، نجات بخشیدیم."
      },
      {
        "index": 54,
        "text": "و لوط را یاد کن، آن گاه که به قومش گفت: آیا به آن کار زشت می\u200cپردازید در حالی که یکدیگر را نظاره می\u200cکنید؟"
      },
      {
        "index": 55,
        "text": "آیا شما از روی شهوت به جای زنان به سراغ مردان می\u200cروید؟ شما سزاوار ملامتید بلکه ملامت و سرزنشِ شما بی فایده است; زیرا شما مردمی هستید که نادانی می\u200cکنید."
      },
      {
        "index": 56,
        "text": "ولی پاسخ قومش جز این نبود که گفتند: خاندان لوط را از شهر و دیارتان بیرون کنید. و به تمسخر گفتند: اینها مردمی هستند که خواهان پاکی اند و نمی\u200cخواهند دامنشان آلوده شود!"
      },
      {
        "index": 57,
        "text": "پس او و خانواده اش را نجات دادیم، جز همسرش را که مقدّر کردیم از باقی ماندگان در عذاب باشد."
      },
      {
        "index": 58,
        "text": "و بر قومش بارانی از سنگپاره\u200cها باراندیم. شوم بود باران کسانی که به آنان هشدار داده شد."
      },
      {
        "index": 59,
        "text": "ای پیامبر، بگو: ستایش همه از آنِ خداست. و سلام بر بندگانی از او که آنها را برگزیده است. آیا خدا بهتر است یا آنچه شریک او قرار می\u200cدهند; همانها که از رساندن کمترین خیری به پرستشگران خود ناتوانند؟"
      },
      {
        "index": 60,
        "text": "آیا خدایان اهل شرک بهترند یا آن کس که آسمان\u200cها و زمین را آفرید و از آسمان برای شما آبی فرو فرستاد و به وسیله آن باغ\u200cهایی شاداب رویانیدیم که شما را توان آن نبود که درختانش را برویانید; آیا با وجود خدا معبودی هست بلکه مشرکان مردمی هستند که از راه درست منحرف می\u200cشوند و از خدا به غیر او روی می\u200cکنند."
      },
      {
        "index": 61,
        "text": "آیا آن کس که زمین را به گونه\u200cای مستقر ساخته است که شما را نلرزاند و در دل آن نهرهایی پدید آورده و برای آن کوه\u200cهایی استوار قرار داده و میان دو دریا [= دریای شور و شیرین] حایلی نهاده است تا به هم نیامیزند، آیا او بهتر است یا معبودان اهل شرک؟ آیا با وجود خدا معبودی شایسته پرستش، هست؟ تلاش برای هدایت مشرکان بی فایده است، زیرا بیشترشان دانشی ندارند."
      },
      {
        "index": 62,
        "text": "آیا آن کس که خواسته هر درمانده\u200cای را ـ آن گاه که او را بخواند ـ اجابت می\u200cکند و گرفتاری اش را برطرف می\u200cسازد و شما آدمیان را در زمین جانشین قرار می\u200cدهد، بهتر است یا خدایان اهل شرک؟ آیا با وجود خدا معبودی شایسته پرستش، هست؟ شما کفرپیشگان چه اندک درمی یابید و متذکّر می\u200cشوید."
      },
      {
        "index": 63,
        "text": "آیا آن کس که شب هنگام شما را در تاریکی\u200cهای خشکی و دریا راه می\u200cنماید و آن کس که بادها را به عنوان نویدبخش نزول رحمتش پیشاپیش باران می\u200cفرستد، بهتر است یا خدایان اهل شرک که سودی برای پرستشگران خود ندارند؟ آیا با وجود خدا معبودی شایسته پرستش، هست؟ پس خداوند والاتر از آن است که شریکی برای او بپندارند."
      },
      {
        "index": 64,
        "text": "آیا آن کس که آفریدگان را بار نخست پدید می\u200cآورد و سپس آنها را با برانگیختن مجدد به سوی خود باز می\u200cگرداند، و آن کس که امورتان را تدبیر می\u200cکند و از آسمان و زمین به شما روزی می\u200cدهد، او بهتر است یا معبودان اهل شرک که هیچ کاری از آنها ساخته نیست؟ آیا با وجود خدا معبودی شایسته پرستش، هست؟ بگو: اگر راست می\u200cگویید که اینها شایسته پرستش اند برهان خود را بیاورید."
      },
      {
        "index": 65,
        "text": "بگو: از فرشتگان و جنّیان و پارسایان بشر که در آسمان\u200cها و زمینند و شما آنها را می\u200cپرستید، هیچ کدام از غیب آگاه نیستند; تنها خداست که از غیب آگاه است. آنها درنمی یابند که چه زمانی قیامت برپا می\u200cشود و کی برانگیخته می\u200cشوند."
      },
      {
        "index": 66,
        "text": "بلکه دانش منکران معاد درباره آخرت به پایان رسیده است زیرا همه دانش خود را در امور دنیا به کار برده و درباره آخرت اطّلاعی کسب نکرده\u200cاند و چنانند که گویی آن را نشنیده\u200cاند، نه، بلکه خبرش به گوش آنان رسیده ولی در شک و تردید به سر می\u200cبرند. بلکه آنان کوردل اند و از درک آن ناتوانند."
      },
      {
        "index": 67,
        "text": "و آنان که کافر شدند گفتند: آیا هنگامی که ما و پدرانمان مُردیم و خاک شدیم، حتماً زنده از گورها بیرون آورده می\u200cشویم؟ این چگونه ممکن است؟"
      },
      {
        "index": 68,
        "text": "به یقین این را به ما وعده داده\u200cاند و پیش\u200cتر نیز آن را به پدرانمان وعده داده بودند، ولی چنین چیزی تاکنون تحقّق نیافته است. این جز افسانه\u200cهایی که مردمان نخستین بافته\u200cاند چیزی نیست."
      },
      {
        "index": 69,
        "text": "ای پیامبر، به آنان بگو: در زمین سیر و سفر کنید و بنگرید فرجام آن مجرمانی که رستاخیز را دروغ شمردند چگونه بوده است."
      },
      {
        "index": 70,
        "text": "و بر آنان اندوه مخور که چرا بر کفرشان اصرار میورزند، و از این که نیرنگ می\u200cزنند تا دعوت تو را خاموش کنند دلتنگ مباش، زیرا کارشان برعهده ماست."
      },
      {
        "index": 71,
        "text": "منکران رستاخیز، به تمسخر، از پیامبر و مؤمنان می\u200cپرسند: اگر راست می\u200cگویید که کافران در دنیا و آخرت گرفتار عذاب می\u200cشوند، این وعده کی تحقق خواهد یافت؟"
      },
      {
        "index": 72,
        "text": "بگو: من امید آن دارم که بخشی از عذابی که شتاب در آن را می\u200cطلبید در پی شما باشد."
      },
      {
        "index": 73,
        "text": "و به راستی پروردگارت از فضل خود به مردم نعمت و رحمت بخشیده و عذاب را از آنان به تأخیر افکنده است، ولی بیشترشان بر این نعمت سپاسگزاری نمی\u200cکنند، بلکه به تمسخر شتاب در عذاب را می\u200cخواهند."
      },
      {
        "index": 74,
        "text": "آنان گمان نکنند که تأخیر عذاب به علّت ناآگاه بودن خدا از کفرشان است، زیرا پروردگارت آنچه را که سینه هایشان نهان می\u200cدارد و آنچه را که خود آشکار می\u200cکنند، قطعاً می\u200cداند."
      },
      {
        "index": 75,
        "text": "و در آسمان و زمین هیچ نهانی نیست جز این که در کتابی که روشنگر حقایق است ثبت شده است."
      },
      {
        "index": 76,
        "text": "همانا این قرآن بیشتر احکام و معارفی را که بنی اسرائیل درباره آنها اختلاف دارند، بر آنان حکایت می\u200cکند و درست و نادرست آنها را آشکار می\u200cسازد."
      },
      {
        "index": 77,
        "text": "و قطعاً این قرآن مؤمنان را به حق رهنمون می\u200cشود و برای آنان مایه رحمت است."
      },
      {
        "index": 78,
        "text": "به یقین، پروردگار تو با حکم خود میان بنی اسرائیل داوری خواهد کرد، و اوست آن مقتدر دانا که در اراده خود مغلوب نمی\u200cشود و در حکمش خطا نمی\u200cکند."
      },
      {
        "index": 79,
        "text": "پس بر خدا توکّل کن و کار مشرکان و کافران بنی اسرائیل را به او واگذار و بدان که تو قطعاً بر حقّی آشکار قرار داری."
      },
      {
        "index": 80,
        "text": "آری، کارشان را به خدا واگذار، زیرا آنان مردگانند و تو نمی\u200cتوانی سخن خود را به مردگان بشنوانی و آنان را هدایت کنی. آنان کرانی هستند که تو از شنواندن و رساندن دعوتت به آنان ناتوانی، به ویژه آن گاه که از تو روی برمی تابند و پشت می\u200cکنند و گر نه امکان داشت که با اشاره سخن خود را به آنان بفهمانی و هدایتشان کنی."
      },
      {
        "index": 81,
        "text": "ای پیامبر. اینان کورند و به بیراهه می\u200cروند، و تو نمی\u200cتوانی کوران را راه بنمایی و آنان را از گمراهی باز داری; تو فقط می\u200cتوانی سخنت را به کسانی بشنوانی و آنان را هدایت کنی که در آیات ما ـ که همه بیانگر توحید است ـ بیندیشند و تصدیق کنند. اینانند که در برابر ما تسلیم می\u200cشوند و ایمان می\u200cآورند."
      },
      {
        "index": 82,
        "text": "و هنگامی که بر کافران زمانِ آن فرا رسد که آیتی خارق العاده به آنان ارائه شود تا آنان را به اعتراف به حق وادار کند، جنبنده\u200cای را که با آنان سخن خواهد گفت، از زمین برای آنان پدید می\u200cآوریم; زیرا در آن هنگام مردم بر اثر از کف نهادن استعداد ایمان به نشانه\u200cهای روشن ما یقین نمی\u200cکنند."
      },
      {
        "index": 83,
        "text": "و یاد کن روزی را که از هر امّتی، گروهی از کسانی را که آیات ما را دروغ انگاشتند بر می\u200cانگیزیم و برانگیخته شدگان از این که پراکنده شوند بازداشته می\u200cشوند تا همه آنان یکجا گردآوری شوند."
      },
      {
        "index": 84,
        "text": "تا چون در جایگاهی که با آنان سخن گفته می\u200cشود حاضر شوند، خدا به آنان می\u200cگوید: آیا نشانه\u200cها و آیات مرا دروغ انگاشتید و با بی توجهی در آنها اندیشه نکردید و آنها را ندانستید؟ شما جز تکذیب آیات من چه می\u200cکردید؟"
      },
      {
        "index": 85,
        "text": "و چون با تکذیب آیات خدا بر خود ستم روا داشتند، این سخن که خدا ستمکاران را هدایت نمی\u200cکند، در مورد آنان به وقوع پیوست; از این رو آنان دیگر عذری برای خود نمی\u200cیابند و هیچ سخنی نمی\u200cگویند."
      },
      {
        "index": 86,
        "text": "آیا ندیده\u200cاند که ما شب را پدید آورده\u200cایم تا در آن آرامش بیابند، و روز را روشن قرار داده\u200cایم تا در پرتو آن آیات الهی را بنگرند؟ به راستی در این امور برای مردمی که ایمان دارند نشانه\u200cهایی بر یکتایی خدا هست."
      },
      {
        "index": 87,
        "text": "و روزی که در صور دمیده شود، پس با نخستین نفخه، هر که در آسمان\u200cها و هر که در زمین است به وحشت افتد و بمیرد، مگر آن کس که خدا بخواهد، و با نفخه دوم همگان ـ چه آنان که از دَهشت مرده و چه آنان که استثنا شده\u200cاند ـ به حضور خدا آیند."
      },
      {
        "index": 88,
        "text": "تو این کوه\u200cها را که اینک بی حرکت می\u200cپنداری آن روز که در صور دمیده شود خواهی دید که بسان ابرها به حرکت در می\u200cآیند و این جهان فرو می\u200cریزد و با فرو ریختنش آخرت برپا می\u200cشود و هستی به کمال می\u200cرسد، زیرا خدا آن را ساخته است; همو که هر چیزی را استوار و متقن پدید آورده است. به یقین، او در آن روز به جزئیات آنچه شما می\u200cکردید آگاه است."
      },
      {
        "index": 89,
        "text": "کسانی که فقط کار نیک آورند، آنان را پاداشی بهتر از آنچه کرده\u200cاند خواهد بود و در آن روز، آنان از ترس و دَهشت ایمنند."
      },
      {
        "index": 90,
        "text": "و کسانی که فقط کار ناشایسته آورند، در آن روز بر صورت هایشان در آتش افکنده شوند [و به آنان گویند] آیا جز آنچه می\u200cکردید سزا داده می\u200cشوید؟ آری این کیفر، نمودِ همان اعمال شماست."
      },
      {
        "index": 91,
        "text": "بگو: جز این نیست که فرمان یافته\u200cام خداوندگار این شهر مکّه را پرستش کنم; همان که آن را حرمت بخشید و همه چیز از آنِ اوست، و نیز فرمان یافته\u200cام از کسانی باشم که تسلیمِ خواستِ خداوندند."
      },
      {
        "index": 92,
        "text": "و نیز به من امر شده است که قرآن را بر مردم تلاوت کنم. پس آن که با این قرآن هدایت یابد، خود بهره هدایت خویش بَرَد و سودش به من نمی\u200cرسد، و آن که هدایت قرآن نپذیرد و گمراه شود، وزر و وبالش بر خود اوست و به من نمی\u200cرسد. ای پیامبر، بگو: این بدان جهت است که من انذارگری از انذارگرانم، نه اختیاردار گمراهان و نه مسئول رفتار آنان."
      },
      {
        "index": 93,
        "text": "و بگو: ستایش از آنِ خداوند است. او در قیامت و نیز در آستانه برپایی آن ـ که دیری نمی\u200cپاید ـ نشانه\u200cها و آیات خود که همگان را به پذیرش حق وامی دارد به شما نشان خواهد داد و شما بی درنگ آنها را خواهید شناخت و حق را باور خواهید کرد. و پروردگارت از آنچه می\u200cکنید غافل و بی خبر نیست."
      }
    ],
    "index": 27
  },
  {
    "aya": [
      {
        "index": 1,
        "text": "طا، سین، میم."
      },
      {
        "index": 2,
        "text": "این آیاتی که در این سوره خواهد آمد، و نیز آیاتی که پیش\u200cتر نازل شد، همه، آیات این کتاب است که نزول آن از جانب خداوند، روشن و آشکار است."
      },
      {
        "index": 3,
        "text": "ای پیامبر، بخشی از داستان موسی و فرعون را بر تو می\u200cخوانیم ـ داستانی راست و درست ـ تا آنان که به آیات ما ایمان دارند و پیرو تو هستند در آن بیندیشند و بدانند که آن خداوندی که بنی اسرائیل را از چنگ فرعونیان رهایی بخشید، همو آنان را از سرکشان قریش نجات می\u200cدهد و حاکمیّت می\u200cبخشد."
      },
      {
        "index": 4,
        "text": "همانا فرعون در سرزمین مصر به سرکشی و استکبار پرداخت و میان ساکنان آن دیار اختلاف برانگیخت و از آنان چندین گروه مختلف و متفرق بساخت. او در این میان طایفه بنی اسرائیل را به استضعاف کشید تا آن جا که پسرانشان را سر می\u200cبرید و زنانشان را برای خدمت باقی می\u200cگذاشت، چرا که او از فسادگران بود."
      },
      {
        "index": 5,
        "text": "آری، فرعون برای انقراض بنی اسرائیل تلاش می\u200cکرد، در حالی که ما می\u200cخواستیم کسانی را که در زمین به استضعاف کشیده شده بودند نعمتی گرانسنگ عطا کنیم; آنان را پیشوایانی قرار دهیم که از ایشان پیروی شود و مواهبی را که در اختیار فرعونیان بود از آنِ ایشان کنیم."
      },
      {
        "index": 6,
        "text": "و می\u200cخواستیم آنان را مالک آن سرزمین گردانیم و در آن مستقرشان سازیم و از ناحیه همین مستضعفان، به فرعون پادشاه مصر و هامان وزیر او، و لشکریان این دو، همان را بنمایانیم که هماره از آن هراس داشتند."
      },
      {
        "index": 7,
        "text": "در همان زمانی که پسران بنی اسرائیل را می\u200cکشتند، مادر موسی به موسی حامله شد و او را بزاد. ما به مادر موسی الهام کردیم: تا آن گاه که بر جان او نترسیده\u200cای او را شیر ده، ولی آن گاه که ترسیدی او را در آن رود بزرگ (رود نیل) بیفکن و نترس، که کشته نمی\u200cشود و از دوری وی اندوهگین مباش که ما او را به تو باز می\u200cگردانیم و از پیامبرانش قرار می\u200cدهیم و او را به سوی خاندان فرعون و بنی اسرائیل به رسالت می\u200cفرستیم."
      },
      {
        "index": 8,
        "text": "[مادر موسی او را به نیل انداخت] فرعونیان او را یافتند و از آن رود برگرفتند و نزد فرعون آوردند، تا سرانجام دشمن آنان شود و مایه حزن و اندوهشان گردد. آری، فرعون و هامان و لشکریان آن دو، در کشتن پسران بنی اسرائیل و رها کردن موسی به راه خطا رفتند; خواستند آن کس را که نابودی آنان به دست او بود بکشند ولی ندانسته در نگهداری و تربیت وی کوشیدند."
      },
      {
        "index": 9,
        "text": "آن هنگام که موسی را نزد فرعون آوردند، همسر فرعون به شفاعت او برخاست و به شوهرش گفت: این نور چشم من و تو و مایه سرور ماست، مبادا بکشیدش. امید می\u200cرود که به ما سود رساند و یا او را به فرزندی بگیریم. این چنین کردند ولی نمی\u200cفهمیدند حقیقت ماجرا چیست و فرجام کارشان چه خواهد شد."
      },
      {
        "index": 10,
        "text": "با الهامی که به مادر موسی شد، دلش از ترس و اندوه پاک و تهی گردید، که اگر قلبش را با آن الهام محکم نکرده بودیم، نزدیک بود بر اثر ناشکیبایی راز خود را فاش کند. آری، به او الهام کردیم تا به حراستِ ما از موسی اطمینان یابد و بدان باور داشته باشد."
      },
      {
        "index": 11,
        "text": "مادر موسی، موسی را به رود نیل انداخت و به خواهر وی گفت: او را دنبال کن تا ببینی فرجامش چه می\u200cشود. او در پی موسی از دور نظاره اش می\u200cکرد; دید خدمتکاران فرعون او را از آب گرفتند. ولی آنان متوجه نشدند که خواهر این کودک در پی اوست و او را نگهبانی می\u200cکند."
      },
      {
        "index": 12,
        "text": "و ما موسی را - پیش از حضور خواهرش در نزد فرعونیان - از پذیرش دایگان باز داشتیم; پس شیر هیچ دایه\u200cای را ننوشید. خواهرش حکایت او دریافت; پس نزد فرعونیان شتافت و گفت: آیا می\u200cخواهید شما را به خانواده\u200cای که سرپرستی و دایگی او را برایتان به عهده گیرند و خیرخواه او باشند، راهنمایی کنم؟"
      },
      {
        "index": 13,
        "text": "فرعونیان پیشنهادش را پذیرفتند. او آنان را به مادر موسی راهنمایی کرد، و آنان کودک را به مادرش تسلیم کردند. بدین ترتیب، موسی را به مادرش بازگرداندیم تا دیده اش روشن شود و محزون نباشد و تا به چشم خود ببیند که وعده\u200cهای خدا حق است، ولی بیشتر مردم راستی و درستیِ وعده\u200cهای الهی را باور نمی\u200cکنند و در آن تردید روا می\u200cدارند."
      },
      {
        "index": 14,
        "text": "پس هنگامی که موسی به توانایی اش رسید و برومند شد و اعتدال و برپایی یافت، به او دانشی عطا کردیم که براساس آن در معارف الهی و امور اخلاقی و آداب اجتماعی درست قضاوت می\u200cکرد، و به او علمی آموختیم که با هیچ گونه جهل و نادانی آمیخته نبود. اینها پاداش نیکوکاری او بود و ما بدین سان نیکوکاران را سزا می\u200cدهیم."
      },
      {
        "index": 15,
        "text": "موسی آن هنگام که مردم مصر به خانه هایشان رفته و از کوچه و بازار بی خبر بودند، از قصر فرعون به درآمد و به آن شهر وارد شد. در آن جا دو مرد را یافت که به کشمکش و ستیز با یکدیگر برخاسته بودند. یکی از آن دو، اسرائیلی بود و همکیش موسی، و دیگری قِبطی و از دشمنان وی و طایفه بنی اسرائیل. آن مرد اسرائیلی که همکیش موسی بود، موسی را در برابر دشمن قبطی خود به یاری طلبید. موسی با مشتی گره کرده بر آن قبطی کوبید و او را هلاک کرد. موسی بر آنچه گذشت پشیمان شد و آن را زمینه گرفتاری خود به خطری بزرگ دانست و گفت: ستیزه گری آن دو مرد که به مرگ قبطی انجامید کاری شیطانی بود; بی تردید شیطان دشمنی گمراه کننده است که عداوت و گمراه گری او آشکار است."
      },
      {
        "index": 16,
        "text": "موسی گفت: پروردگارا، من با کشتن آن قبطی، خود را در خطر هلاکت افکندم و به خویشتن ستم کردم; از تو می\u200cخواهم آن را بر من بپوشانی و پیامدش را از من بگردانی و مرا از شرّ فرعونیان برهانی. پس خداوند چنین کرد، زیرا او بسی پرده پوش و مهربان است."
      },
      {
        "index": 17,
        "text": "گفت: پروردگارا، به شکرانه نعمتی که به من عطا کردی با تو پیمان می\u200cبندم که هرگز گنهکاران را در ارتکاب گناهشان یاری نکنم."
      },
      {
        "index": 18,
        "text": "موسی پس از آن، دیگر به قصر فرعون باز نگشت و شب را هراسان در شهر بماند و به انتظار شرّی از ناحیه فرعون به سر می\u200cبرد، که ناگهان همان مرد اسرائیلی که روز گذشته موسی را به یاری طلبیده بود، با فریادی بلند، از وی بر ضدّ قبطیِ دیگری کمک خواست. موسی از سر توبیخ به آن اسرائیلی گفت: تو راه درست را نمی\u200cپویی و آشکارا بیراهه می\u200cروی."
      },
      {
        "index": 19,
        "text": "پس هنگامی که موسی خواست بر آن قبطی که دشمن هر دوی آنان بود بتازد، آن مرد اسرائیلی که به خاطرعتاب موسی گمان می\u200cکرد موسی آهنگ وی کرده است و می\u200cخواهد بر او حمله برد، گفت: ای موسی، آیا می\u200cخواهی مرا به قتل برسانی همان گونه که دیروز فردی را کشتی؟ تو جز این نمی\u200cخواهی که در زمین ستمگری کنی و نمی\u200cخواهی از مصلحان باشی."
      },
      {
        "index": 20,
        "text": "مردی از دورترین نقطه شهر مصر، از همان جا که قصر فرعون قرار داشت، دوان دوان آمد و گفت: ای موسی، سران فرعونی درباره تو به مشورت نشسته\u200cاند تا تو را به قتل برسانند; پس از این شهر بیرون شو که من از خیرخواهان توام."
      },
      {
        "index": 21,
        "text": "موسی بی درنگ از مصر بیرون رفت، در حالی که از فرعونیان ترسان بود و در انتظار آن بود که گرفتار آید. او به مناجات با خدا پرداخت و گفت: پروردگارا، مرا از این مردم ستمکار رهایی بخش."
      },
      {
        "index": 22,
        "text": "و آن گاه که موسی از مصر خارج شد و به سوی مَدیَن روی آورد، راهش را نمی\u200cشناخت; گفت: امید است پروردگارم مرا راهنمایی کند و راه مستقیم آن دیار را به من بنمایاند."
      },
      {
        "index": 23,
        "text": "[خداوند دعایش را مستجاب کرد، و او راه مستقیم مدین را در پیش گرفت] و آن گاه که بر سَرِ آب مدین رسید، گروهی از مردم را دید که گوسفندان خود را آب می\u200cدهند، و در نزدیکی آنان دو زن را یافت که گوسفندانشان را از ورود به آبشخور باز می\u200cدارند. به آن دو گفت: کارتان چیست و چه می\u200cکنید؟ گفتند: روش ما این است که گوسفندان را آب نمی\u200cدهیم تا چوپانان از آبشخور درآیند و گوسفندان خود را از آن خارج سازند. پدرمان پیری سالخورده است و خود نمی\u200cتواند گوسفندانمان را به این جا آورد."
      },
      {
        "index": 24,
        "text": "آن گاه موسی برای آن دو، گوسفندانشان را آب داد، سپس از آبشخور به سوی سایه رفت و گفت: پروردگارا، به این نیرویی که به من عطا کرده\u200cای و خیرِ من در آن است، نیازمندم و برای حفظ و بقای آن به طعامی محتاجم."
      },
      {
        "index": 25,
        "text": "یکی از آن دو زن در حالی که با نهایت حیا و عفت گام برمی داشت، نزد موسی آمد و به وی گفت: پدرم تو را فرا می\u200cخواند تا مزد آب دادنت به گوسفندان را، به تو بپردازد. موسی نزد شعیب رفت. او از حال و کارش پرسید. هنگامی که وی داستان خود را حکایت کرد، شعیب گفت: هراسی به خود راه مده که از دسترس آن مردم ستم پیشه دور شده و نجات یافته\u200cای."
      },
      {
        "index": 26,
        "text": "یکی از دختران شعیب گفت: ای پدر، او را برای کارهایت استخدام کن، که هم توانا است و هم درستکار; و بهترین کسی که استخدام می\u200cکنی، آن کس است که نیرومند و امین باشد."
      },
      {
        "index": 27,
        "text": "شعیب به موسی گفت: (من می\u200cخواهم یکی از این دو دخترم را به تو تزویج کنم به شرط آن که در برابر آن هشت سال اجیر من باشی، و اگر این مدت را به ده سال برسانی اختیار با توست; از ناحیه من الزامی بر تو نیست، و بدان که نمی\u200cخواهم بر تو سخت بگیرم، و هرگز کار مشقت باری برعهده تو نخواهم گذاشت، و به زودی ـ اگر خدا بخواهد ـ مرا از درست کرداران و شایستگان خواهی یافت."
      },
      {
        "index": 28,
        "text": "موسی در پاسخ شعیب گفت: آنچه شرط کردی و تعهّد نمودی، میان من و تو برقرار باشد; نه من و نه تو اختیار مخالفت نداریم، و هر کدام از آن دو مدت را که من اختیار کنم نباید به من ستمی روا داشته شود; اگر هشت سال را برگزینم، بیش از آن را از من مخواه، و اگر ده سال را انتخاب کردم، مرا به کمتر از آن مجبور مکن. خداوند بر آنچه گفتیم و شرط کردیم شاهد است، و در صورت اختلاف، او میان ما داوری خواهد کرد."
      },
      {
        "index": 29,
        "text": "پس آن گاه که موسی مدت قرار داد را به پایان رسانید و با خانواده اش روانه مصر شد، در کنار کوه طور آتشی دید; به خانواده اش گفت: این جا بمانید که من آتشی دیدم; شاید پیرامون آن راهنمایی بیابم و از راه برایتان خبری بگیرم، یا پاره\u200cای از آن آتش بیاورم، باشد که آتشی برافروزید و گرم شوید."
      },
      {
        "index": 30,
        "text": "هنگامی که موسی به سراغ آن آمد، از جانب راست درّه، در قطعه زمینی که با سخن گفتن خداوند مبارک شد، از درختی که آن جا قرار داشت ندایی به او رسید که: ای موسی، همانا من خداوندم که پروردگار همه جهان\u200cها هستم."
      },
      {
        "index": 31,
        "text": "و نیز ندا شد که: ای موسی، عصایت را به زمین بیفکن. موسی عصای خویش انداخت. عصا اژدهایی شد که همچون ماری کوچک به شدّت می\u200cخزید. وقتی موسی عصایش را این گونه دید، هراسان روی گرداند و فرار کرد و باز نیامد. به او گفته شد: ای موسی، پیش آی و نترس، تو از کسانی هستی که ایمنند."
      },
      {
        "index": 32,
        "text": "ای موسی، دستت را در گریبان خویش ببر، آن گاه که خارج شود، بی هیچ بیماری و عارضه\u200cای، سپید و درخشان خواهد بود. و از خوف خدا بازویت را به خود بچسبان و فروتن و خاشع باش و همچون متکبران بازوان خود را مگشای. این دو آیت، حجت\u200cهای روشنی از جانب پروردگار تواَند. با این دو برهان به سوی فرعون و اشراف قوم او برو که آنان مردمی هستند که از راه خدا بیرون رفته\u200cاند."
      },
      {
        "index": 33,
        "text": "موسی گفت: پروردگارا، من کسی از این قِبطیان را کشته\u200cام، می\u200cترسم مرا به قصاص بکُشند."
      },
      {
        "index": 34,
        "text": "و برادرم هارون از من زبانی گویاتر دارد، او را همراه من به یاری بفرست. او مرا تصدیق می\u200cکند و پیامم را به روشنی می\u200cرساند. من بیم آن دارم که مرا تکذیب کنند و من نتوانم درستیِ مدعای خویش را بیان کنم."
      },
      {
        "index": 35,
        "text": "خداوند به موسی گفت: ما به زودی به وسیله برادرت هارون بازویت را محکم و استوار می\u200cکنیم و تو را نیرومند و برتر می\u200cسازیم و شما دو تن را به وسیله آیات و معجزات خویش بر آنها چیره می\u200cسازیم، به گونه\u200cای که هرگز بر شما دست نخواهند یافت. تو و هارون و هر کسی که از شما دو تن پیروی کند، پیروز خواهید بود."
      },
      {
        "index": 36,
        "text": "پس هنگامی که موسی با معجزات و نشانه\u200cهای روشن و روشنگر ما نزد فرعونیان آمد، گفتند: آنچه موسی آورده است جز افسونی که به دروغ آیات الهی می\u200cنامدش نیست. آیینی که او مدّعی آن است سابقه\u200cای ندارد و از پدران نخستین ما به ما نرسیده است و نشنیده\u200cایم که این آیین را برگزیده باشند."
      },
      {
        "index": 37,
        "text": "موسی در پاسخ فرعونیان گفت: پروردگارم از شما به کسی که هدایت را از جانب او آورده آگاه\u200cتر است و بهتر می\u200cداند که فرجام نیک دنیا و آخرت از آنِ کیست. بدانید که شما نیکبخت نمی\u200cشوید، زیرا حقیقت این است که ستمکاران به نیکبختی نخواهند رسید."
      },
      {
        "index": 38,
        "text": "و فرعون گفت: ای بزرگان، درستیِ آنچه موسی مرا بدان فرا می\u200cخواند برای من روشن نشده است. من جز خودم معبودی برای شما سراغ نداشته\u200cام. ای هامان، برای من بر گِل آتش بیفروز و آجر تهیه کن و با آن کاخی مرتفع بساز تا بر فراز آن برآیم، شاید از وجود خدای موسی آگاهی بیابم. من می\u200cپندارم که او از دروغگویان است."
      },
      {
        "index": 39,
        "text": "فرعون و لشکریانش به ناحق در سرزمین مصر بر مردمان چیره شدند و وانمود کردند که سرای آخرت امری مشکوک است، و گمان بردند که به سوی خداوند باز گردانده نمی\u200cشوند."
      },
      {
        "index": 40,
        "text": "بدین سبب او و لشکریانش را گرفتیم و آنان را به دریا انداختیم. پس بنگر که فرجام ستمکاران چگونه است!"
      },
      {
        "index": 41,
        "text": "و آنان را پیشوایانی قرار دادیم که در کفرورزی و ارتکاب گناه مقتدا باشند و مردمان را به کفر و گناه که درپی دارنده آتش است فراخوانند و در قیامت شفاعت هیچ کس به آنان نمی\u200cرسد و یاری نمی\u200cشوند."
      },
      {
        "index": 42,
        "text": "و چون پیوسته گروهی از مردم به پیروی از آنان گمراه شده\u200cاند، در این دنیا هماره لعنتی را بدرقه آنان کرده\u200cایم و از آن رو که در قیامت از سوی کسی یاری نمی\u200cشوند مورد تنفر مردمند و از زشت رویان خواهند بود."
      },
      {
        "index": 43,
        "text": "پس از آن که امت\u200cهای پیشین را نابود ساختیم، سزاوار بود که دعوت و اخطار تجدید شود; ازاین رو کتاب آسمانی تورات را که دربردارنده دلایلی روشن و برای مردم مایه بینش و هدایت و رحمت بود به موسی عطا کردیم، باشد که دریابند و عبرت گیرند و عقاید و رفتارهای بایسته را بفهمند."
      },
      {
        "index": 44,
        "text": "ای پیامبر، تو در جانب غربی آن درّه حضور نداشتی آن گاه که تورات را بر موسی نازل کردیم و به وسیله آن عهدی را که با او داشتیم استوار ساختیم آری تو از حاضران در آن صحنه و شاهدان آن ماجرا نبودی."
      },
      {
        "index": 45,
        "text": "لیکن ما پس از آن که امت\u200cهایی را بعد از او پدید آوردیم و زمانی طولانی بر آنان گذشت، داستان موسی را بر تو خواندیم. و نیز تو در میان اهل مدین (شعیب و مردمش) اقامت نداشتی و شاهد ماجراهای موسی در آن دیار نبودی تا بتوانی آن را باز گویی و آیات ما را که بیانگر سرگذشت موسی است، بر این مشرکان بخوانی. آری، تو نبودی و خبر نداشتی ولی ما تو را به سوی قومت به رسالت فرستادیم و آن اخبار را به تو وحی کردیم."
      },
      {
        "index": 46,
        "text": "و ای پیامبر، تو در کنار کوه طور، آن گاه که موسی را از آن درخت ندا دادیم و او را به رسالت برگزیدیم، حضور نداشتی تا خود، آن داستان را گزارش دهی، ولی به خاطر رحمت و لطفی که از جانب پروردگارت بود، تو را از آن داستان باخبر ساختیم تا مردمی را که پیش از تو هشداردهنده\u200cای برایشان نیامده بود هشدار دهی، باشد که متوجه شوند و دریابند."
      },
      {
        "index": 47,
        "text": "و اگر نبود این که وقتی به سزای گناهانی که به دست خود پیش فرستاده\u200cاند عذاب به آنان می\u200cرسید و نداشتن پیامبر را بهانه ساخته و بر ما احتجاج می\u200cکردند، ما هرگز پیامبری به سوی آنان نمی\u200cفرستادیم; آری اگر پیامبری به رسالت نیایدشان می\u200cگویند: پروردگارا، چرا پیامبری به سوی ما نفرستادی اگر می\u200cفرستادی از آیات تو پیروی می\u200cکردیم و از مؤمنان می\u200cشدیم."
      },
      {
        "index": 48,
        "text": "پس این پیامبر را به رسالت فرستادیم و قرآن را بر او نازل کردیم ولی هنگامی که قرآن ـ آن کتاب راست و درست ـ از جانب ما برایشان آمد، گفتند: چرا قرآن یکجا به او داده نشد، آن گونه که تورات یکجا به موسی داده شد؟ آیا این مشرکان، پیش\u200cتر (آن گاه که اهل کتاب قرآن را تصدیق کردند) به توراتی که به موسی داده شد کافر نشدند؟ [آن گاه] که گفتند: تورات و قرآن هر دو سحر و افسونند و یکدیگر را تأیید می\u200cکنند. و نیز گفتند: ما هر رسالتی را که از جانب خدا ادعا شود منکریم."
      },
      {
        "index": 49,
        "text": "ای پیامبر، به آنان بگو: اگر راست می\u200cگویید که تورات و قرآن سحر و افسونند، شما از جانب خداوند کتابی بیاورید که از این دو کتاب هدایت آفرین\u200cتر باشد در این صورت من نیز از آن پیروی می\u200cکنم."
      },
      {
        "index": 50,
        "text": "پس اگر به پیشنهاد تو پاسخ ندادند و همچنان بر افسون خواندن آنها اصرار ورزیدند، بدان که آنان در پی حق نیستند، بلکه پیرو هواهای خویشند. و کیست گمراه\u200cتر از آن کس که بدون رهنمودی از جانب خدا از هوای خویش پیروی کند؟ اینان گمراهند، زیرا کسی که از هوای خویش پیروی کند، از حق رویگردان شده و ستمکار است و خداوند ستمکاران را هدایت نمی\u200cکند."
      },
      {
        "index": 51,
        "text": "همانا این سخن را پیاپی، آیه\u200cای پس از آیه دیگر و سوره\u200cای پس از سوره دیگر به آنان رساندیم شاید متوجه شوند و دریابند."
      },
      {
        "index": 52,
        "text": "گروهی از کسانی که پیش از نزول قرآن کتاب آسمانی به آنان دادیم، به قرآن ایمان می\u200cآورند."
      },
      {
        "index": 53,
        "text": "و هنگامی که قرآن بر آنان تلاوت شود می\u200cگویند: ما به این قرآن ایمان داریم. این حق است و از سوی پروردگارمان آمده است. ما پیش از آن که قرآن نازل شود، در برابر آن تسلیم بودیم."
      },
      {
        "index": 54,
        "text": "به اینان دو بار مزدشان داده خواهد شد، به این سبب که در دو نوبت ایمان آوردند و هر بار بر مرارت\u200cهای راه ایمان شکیبایی کردند; و آنان با خلق و خوی نیکو و مدارا با مردم، آزار و اذیّت آنان را از خود دور می\u200cسازند و از آنچه روزیِ آنان کرده\u200cایم برای خدا و در راه او انفاق می\u200cکنند."
      },
      {
        "index": 55,
        "text": "و آن گاه که سخن بیهوده\u200cای چون دشنام و درشتی بشنوند از آن دوری کرده پاسخ نمی\u200cدهند، بلکه برای ترک مشاجره می\u200cگویند: سود و زیان کردارهای ما از آنِ ماست و به شما نمی\u200cرسد و سود و زیان کردارهای شما نیز از آنِ شما است و به ما نمی\u200cرسد. سپس وداع کرده و می\u200cگویند: شما از سوی ما در امن و امانید، و در دل می\u200cگویند: ما خواهان همنشینی با جاهلان نیستیم."
      },
      {
        "index": 56,
        "text": "ای پیامبر، کار تو نیست که ایمان را بر قلب مردمی که دوستشان داری بنشانی و آنان را به سر منزل هدایت برسانی، بلکه خداست که بر دل هر کس که بخواهد ـ چنان که برای گروهی از اهل کتاب خواست ـ ایمان را افاضه می\u200cکند و او داناتر است به کسانی که هدایت پذیرند."
      },
      {
        "index": 57,
        "text": "گروهی از مشرکان مکه، بهانه\u200cای دیگر ساز کرده و گفتند: اگر از قرآن، این کتاب هدایت، پیروی کنیم و همراه تو باشیم، بی درنگ ما را از دیارمان می\u200cربایند و با کشتن ما و غارت اموالمان، سرزمین مکه را از وجود ما تهی می\u200cکنند. آیا آنان را در حرمی امن، جای ندادیم؟ حرمی که میوه\u200cها و محصولات فراوانی به سوی آن آورده می\u200cشود و در آن جمع می\u200cگردد; محصولاتی که از جانب ما روزیِ آنان شده است; ولی بیشترشان نمی\u200cدانند که ما از آنان حراست می\u200cکنیم و امنیّتشان را برقرار می\u200cسازیم و به آنان روزی می\u200cدهیم."
      },
      {
        "index": 58,
        "text": "و این حقیقت را نیز بدانند که این گونه نیست که اگر مردم آنان را از میان نبرند بقایشان تضمین شده باشد; چه بسیار شهرها که مردمش مُتنعِّم بودند و در زندگی سرمستی کردند و ما آنان را نابود ساختیم. ای پیامبر، این ویرانه\u200cها که در معرض دیدِ آنهاست، خانه\u200cهای آنهاست که پس از هلاکتشان جز شماری از آنها مسکونی نشد. اینک ماییم که آن خانه\u200cها را از آنان به ارث برده\u200cایم."
      },
      {
        "index": 59,
        "text": "هرگز پروردگار تو شهرها را نابود نمی\u200cکند مگر این که در مرکز آنها پیامبری بفرستد که آیات ما را بر مردمش تلاوت کند; و ما آبادی\u200cها را به عذاب ویران نمی\u200cکنیم مگر این که مردمانِ آنها با تکذیب پیامبر و انکار آیاتِ ما ستمکار شوند."
      },
      {
        "index": 60,
        "text": "و تمام نعمت\u200cهای دنیوی که به شما داده شده، ساز و برگ زندگی دنیا و مایه آرایش و جمال آن است; دنیایی که فانی و نابود شدنی است، و پاداشی که در سرای آخرت نزد خداست بهتر و پایدارتر است; پس آیا درنمی یابید که شایسته است پاداش اخروی را بر متاع و زیور دنیا ترجیح دهید؟"
      },
      {
        "index": 61,
        "text": "آیا کسی که او را به آمرزش و بهشت که وعده\u200cای نیکوست وعده داده\u200cایم و او قطعاً به آن خواهد رسید، با آن کس که وی را از متاع زندگی دنیا بهره مند ساخته\u200cایم و او تنها به بهرهوری از آن دل خوش کرده و از آن وعده نیکو محروم شده و در قیامت از کسانی است که برای کیفر احضار می\u200cشوند، برابر است؟"
      },
      {
        "index": 62,
        "text": "و روزی که خداوند ندایشان می\u200cدهد و می\u200cگوید: کجایند شریکان من، که شما آنها را در عبادت و تدبیر امور شریک من می\u200cپنداشتید؟"
      },
      {
        "index": 63,
        "text": "معبودان اهل شرک که آن سخن (وعده عذاب) بر آنان حتمی شده است گویند: پروردگارا، این مشرکان را ما به بیراهه افکندیم; ما چون خود گمراه بودیم آنان را گمراه ساختیم، ولی اجباری از ناحیه ما بر آنان نبود، همان گونه که ما خود نیز ـ بدون اجبار ـ گمراهی را برگزیدیم. ما از اینان به درگاه تو تبری می\u200cجوییم. آنان به اجبار ما، ما را نمی\u200cپرستیدند."
      },
      {
        "index": 64,
        "text": "و به مشرکان گفته می\u200cشود: معبودهایتان را که شریک خدا می\u200cپنداشتید فراخوانید تا شما را از عذاب برهانند. آنان معبودانشان را می\u200cخوانند، ولی آنها به پرستشگران خود پاسخی نمی\u200cدهند و در نتیجه عذاب را در برابر خود می\u200cبینند. ای کاش پیش از این هدایت شده بودند."
      },
      {
        "index": 65,
        "text": "و یاد کن روزی را که خداوند مشرکان را ندا می\u200cدهد و می\u200cگوید: در پاسخ فرستادگان من که شما را به ایمان و کار شایسته می\u200cخواندند، چه گفتید؟"
      },
      {
        "index": 66,
        "text": "مشرکان در آن روز دستاویزی نخواهند یافت که چرا دعوت پیامبران را نپذیرفته\u200cاند و آنان را تکذیب کرده\u200cاند; چرا که خبرها بر آنان پوشیده می\u200cماند و نمی\u200cتوانند پاسخی که مایه رهایی آنان از عذاب است بیابند، و از یکدیگر نیز پرسش نمی\u200cکنند تا بتوانند بهانه\u200cای برای تکذیب پیامبران پیدا کنند."
      },
      {
        "index": 67,
        "text": "این است سرنوشت کسی که کفر ورزیده و به سوی خدا باز نیامده است; اما آن کس که به سوی خدا باز آمده و ایمان آورده و کار شایسته کرده است امید است که از زمره سعادتمندان باشد."
      },
      {
        "index": 68,
        "text": "و پروردگار تو هر چه را بخواهد می\u200cآفریند و هر شریعت و قانونی را که برای انسان\u200cها اراده کند مقرر می\u200cدارد. آنان در برابر قوانین و احکامی که خداوند مقرر کرده است هیچ حق انتخاب ندارند. خداوند منزّه و برتر از شرکورزیِ آنان است."
      },
      {
        "index": 69,
        "text": "پروردگارت آنچه را که سینه هایشان پنهان می\u200cدارد و آنچه را خود آشکار می\u200cکنند، همه را می\u200cداند."
      },
      {
        "index": 70,
        "text": "تنها پروردگار تو دارای مقام اُلوهیت است. جز او معبودی شایسته پرستش نیست; در دنیا و آخرت همه ستایش\u200cها به او اختصاص دارد، حکمرانی ـ چه در تکوین و چه در تشریع ـ از آنِ اوست و برای پاداش و جزا به سوی او بازگردانده می\u200cشوید."
      },
      {
        "index": 71,
        "text": "بگو: به من خبر دهید، اگر خدا تا روز قیامت شب را بر شما پایدار گرداند، جز خداوند کدامین معبود می\u200cتواند حکم او را نقض کند و نوری پدید آورد که بتوانید در پرتو آن در طلب معاش برآیید؟ آیا نمی\u200cشنوید و درنمی یابید؟"
      },
      {
        "index": 72,
        "text": "بگو: به من خبر دهید، اگر خدا تا روز قیامت روز را بر شما پایدار گرداند، جز خداوند کدامین معبود می\u200cتواند حکم او را بشکند و شبی را برای شما پدید بیاورد که در آن آرامش بیابید؟ آیا نمی\u200cبینید و درنمی یابید؟"
      },
      {
        "index": 73,
        "text": "خداوند از پرتو رحمتش شب را برای شما قرار داد تا در آن آرامش یابید و روز را قرار داد تا در آن از پی روزی که فضل و بخشش اوست بروید و باشد که خدا را سپاس بگزارید."
      },
      {
        "index": 74,
        "text": "و یاد کن روزی را که خداوند ندایشان می\u200cدهد و می\u200cگوید: کجایند آن شریکان من که شما آنها را در عبادت و تدبیر امور شریک من می\u200cپنداشتید؟"
      },
      {
        "index": 75,
        "text": "و در آن روز از میان هر امتی، گواهی که ناظر اعمال آنان بوده است بیرون می\u200cآوریم، آن گاه به آن امت\u200cها خواهیم گفت: برهان خود را بر این پندار که خداوند شریکانی دارد، ارائه کنید، ولی آن روز که روز آشکار شدن حقیقت است خواهند دانست که خداوند حق است و اُلوهیَّت ویژه اوست، و آنچه به دروغ می\u200cبافتند از آنان پنهان می\u200cشود و از ذهن\u200cها زایل می\u200cگردد."
      },
      {
        "index": 76,
        "text": "همانا قارون از قوم موسی و از طایفه بنی اسرائیل بود که به ناحق سلطه جویی می\u200cکرد و در پی بیدادگری علیه آنان بود، و ما از گنج\u200cها چندان به او دادیم که حمل کلیدهای آنها حتی بر گروهی نیرومند، گران بود; آن گاه که مردم طایفه اش به او گفتند: به این دارایی\u200cها مسرور و سرمست مباش که خداوند شادمانانِ سرمست را دوست ندارد."
      },
      {
        "index": 77,
        "text": "با این ثروتی که خداوند به تو ارزانی کرده است، در پیِ دستیابی به سرای آخرت باش و برای آبادانی آن بکوش، و بدان که بهره واقعی انسان از دنیا آن چیزی است که برای آخرت او سودمند باشد; پس مبادا با ترک انفاق بهره واقعی خود را از ثروت دنیا از کف بدهی! از سرِ احسان و نیکوکاری انفاق کن; همان گونه که خداوند به تو نیکی کرده و بی آن که بر او حقی داشته باشی به تو عطا فرموده است. هرگز این ثروت و شوکت را وسیله فسادجویی در زمین قرار مده، چرا که خداوند فسادگران را دوست ندارد."
      },
      {
        "index": 78,
        "text": "قارون در پاسخ مردمش گفت: ثروتی که به من داده شده در نتیجه دانشی است که خود دارم. من راه\u200cهای به دست آوردن ثروت را به خوبی می\u200cدانم; پس دارایی\u200cهای من حق مسلّم من است، نه آن که بخششی از سوی خدا باشد. آیا قارون نمی\u200cدانست که خداوند از میان نسل\u200cهایی که پیش از او بودند کسانی را بر اثر گناهانشان نابود کرد که از او قوی\u200cتر بودند و اندوخته\u200cهایی افزون\u200cتر داشتند؟ سنت الهی بر این است که از مجرمان درباره گناهانشان پرسش نمی\u200cشود و برای عذرخواهی مهلت نمی\u200cیابند."
      },
      {
        "index": 79,
        "text": "قارون غرق در زینت و زیور خود در میان قومش حضور یافت. کسانی که خواهان زندگانی دنیا بودند و از آخرت و پاداش\u200cهای آن بی خبر بودند، گفتند: ای کاش ما نیز مانند آنچه به قارون داده شده است می\u200cداشتیم; راستی او از خوشبختی بهره\u200cای فراوان دارد."
      },
      {
        "index": 80,
        "text": "و کسانی که از دانش برخوردار شده بودند، به جاهلان گفتند: وای بر شما; پاداش الهی برای کسی که ایمان آورده و کار شایسته کرده بهتر از همه ثروت و مکنتی است که او دارد. این حقیقت را جز به شکیبایان نمی\u200cتوان فهماند."
      },
      {
        "index": 81,
        "text": "سرانجام، طغیان او سبب شد که ما زمین را بشکافیم و او و خانه اش را در آن نهان سازیم. در آن حال، او جز خدا هیچ گروهی نداشت که بتوانند یاریش دهند و از عذاب رهایی اش بخشند، و خود نیز از کسانی نبود که بتواند از خویشتن دفاع کند. او دریافت که نمی\u200cتواند از خدا بی نیاز باشد، و برای دستیابی به خیرها و دفع ناگواری\u200cها، نیرو و نبوغ علمی کافی نیست."
      },
      {
        "index": 82,
        "text": "و آنان که روز گذشته آرزوی موقعیت قارون را داشتند، فردای آن روز با پشیمانی می\u200cگفتند: وای! گویی این اندیشه خطا بود که دستیابی به مال و ثروت فضل خداوندی نیست و علم و درایت آدمی برای آن بسنده است. حقیقت این است که خدا روزی دهنده است. او روزی را برای هر کس از بندگانش که بخواهد فراخ می\u200cگرداند و بر هر که بخواهد تنگ می\u200cگیرد. اگر خداوند نعمتش را از ما دریغ کرده بود، قطعاً ما را نیز در زمین فرو برده بود. آنان پندار روز گذشته خود را پنداری کفرآمیز خواندند و با پشیمانی می\u200cگفتند: وای گویی حقیقت این است که کافران به نیکبختی نمی\u200cرسند."
      },
      {
        "index": 83,
        "text": "آن خانه آخرت (بهشت برین) را ویژه کسانی قرار می\u200cدهیم که خواهان زورگویی در زمین و تسلّط بر بندگان خدا نباشند و نخواهند فسادانگیزی کنند و مرتکب نافرمانی خدا شوند. و فرجام نیکو (سرای آخرت) از آنِ تقواپیشگان است."
      },
      {
        "index": 84,
        "text": "آنان که کار شایسته آورند پاداشی بهتر از آن خواهند داشت، و آنان که کار ناشایسته آورند، کسانی از ایشان که گناهان بسیاری مرتکب شده\u200cاند جز آنچه کرده\u200cاند سزا داده نمی\u200cشوند."
      },
      {
        "index": 85,
        "text": "ای پیامبر، آن کس که بر تو واجب کرد قرآن را بر مردم بخوانی و آن را به ایشان ابلاغ کنی، قطعاً تو را پیروزمند و سرفراز به مکه باز می\u200cگرداند. در پاسخ تکذیب کنندگان رسالت و آنان که آیات الهی را افسون می\u200cخوانند بگو: پروردگارم از شما به آن کسی که هدایت را آورده آگاه\u200cتر است و او بهتر می\u200cداند که چه کسی در گمراهی آشکاری است."
      },
      {
        "index": 86,
        "text": "تو امید نداشتی که کتاب آسمانی بر تو القا گردد، لیکن رحمتی بود از جانب پروردگارت که تو را فرا گرفت. پس باید این نعمت را پاس بداری و به شکرانه آن و نیز برای پیشبرد دعوتت پشتیبان کافران نباشی و آنان را در کفرشان یاری نکنی."
      },
      {
        "index": 87,
        "text": "مبادا پس از آن که آیات خدا بر تو نازل شد، کافران با ترفندهایشان تو را از آنها باز دارند! مردم را به سوی پروردگارت فراخوان و هرگز از مشرکان مباش."
      },
      {
        "index": 88,
        "text": "با وجود خداوند، معبود دیگری مخوان، زیرا جز او معبودی که شایسته پرستش باشد وجود ندارد; چرا که هر چه جز خداست نابود می\u200cشود و حاکمیت و تدبیر جهان هستی در اختیار اوست و شما به او بازگردانده می\u200cشوید."
      }
    ],
    "index": 28
  },
  {
    "aya": [
      {
        "index": 1,
        "text": "الف. لام. میم."
      },
      {
        "index": 2,
        "text": "آیا مردم پنداشته\u200cاند به صِرف این که گفتند: ایمان آوردیم; به حال خود رها می\u200cشوند و با سختی\u200cهایی که درستی و نادرستی ایمانشان با آنها آشکار می\u200cشود آزموده نمی\u200cشوند؟"
      },
      {
        "index": 3,
        "text": "به یقین ما تمام کسانی را که پیش از اینان بودند و ادعای ایمان می\u200cکردند با مشکلات آزمودیم. قطعاً خدا کسانی را که راست گفته\u200cاند و نیز مدعیان دروغگو را با آشکار شدن آثار صدق و کذبشان معلوم و مشخص خواهد ساخت."
      },
      {
        "index": 4,
        "text": "آیا این مشرکان که مرتکب بدی\u200cها می\u200cشوند و با ایجاد رنج\u200cها و مشکلات فراوان برای مؤمنان، آنان را از ایمان باز می\u200cدارند، گمان کرده\u200cاند که بر ما پیشی گرفته و ما را ناتوان ساخته\u200cاند؟! آنان بد داوری می\u200cکنند."
      },
      {
        "index": 5,
        "text": "هر کس به امید لقای خدا ایمان آورده است بر ایمان خود استوار بماند، چرا که آن سرآمد الهی که خداوند برای ملاقات خود با مؤمنان معین کرده است یقیناً فرا می\u200cرسد، و اوست شنوای گفتار آدمیان و دانا به احوال آنان."
      },
      {
        "index": 6,
        "text": "و هر کس در راه خدا تلاش کند و بر ایمان پایدار بماند، نتیجه تلاشی که می\u200cکند از آنِ خود اوست و سودی به خدا نمی\u200cرسد، چرا که خداوند از همه جهانیان بی نیاز است."
      },
      {
        "index": 7,
        "text": "و کسانی که ایمان آورده و کارهای شایسته کرده\u200cاند، قطعاً گناهانشان را از آنان می\u200cزداییم و به هنگام دادنِ پاداش، بهترین عملشان را میزان قرار داده و براساس آن، جزایشان می\u200cدهیم."
      },
      {
        "index": 8,
        "text": "ما به انسان درباره پدر و مادرش سفارشی نیکو کردیم; به او فرمان دادیم که به آنان احسان کند. اما اگر تلاش کردند چیزی را که چون نیست، بدان علم نداری شریک من سازی، از آنان اطاعت مکن، و سرانجام به سوی من باز خواهید گشت، آن گاه شما را از حقیقت اعمالی که انجام می\u200cدادید، باخبر خواهم ساخت."
      },
      {
        "index": 9,
        "text": "و کسانی که به رغم تلاش پی گیر پدر و مادرشان ایمان آورده و شریکی برای خدا قرار نداده و کارهای شایسته کرده\u200cاند، از جدایی پدر و مادر خود باکی نداشته باشند، چرا که آنان را در سرای آخرت در میان بندگان شایسته که از نعمت\u200cهای بهشت برخوردارند وارد خواهیم ساخت."
      },
      {
        "index": 10,
        "text": "در میان مردم کسانی اند که می\u200cگویند: ایمان آورده\u200cایم، ولی ایمانشان تا زمانی است که عافیت و سلامتشان برقرار باشد، اما آن گاه که به خاطر ایمانشان آزار شوند تحمل نمی\u200cکنند و شکنجه آدمیان را که ناچیز و پایان پذیر است بسان عذاب الهی که همیشگی است، می\u200cانگارند و به شرک روی می\u200cآورند. و قطعاً اگر از جانب پروردگارت یاری برسد و گشایشی پدید آید، خواهند گفت: ما هم با شما مؤمنان بودیم. این گونه نیست. آیا خداوند به آنچه در سینه آدمیان است داناتر نیست؟"
      },
      {
        "index": 11,
        "text": "در عین حال، خداوند با پیش آوردن سختی\u200cها و امتحان\u200cها، مؤمنان را از منافقان مشخص می\u200cسازد."
      },
      {
        "index": 12,
        "text": "مشرکان مکه، همانان که در آغاز دعوت پیامبر کفر ورزیدند، به کسانی که ایمان آوردند گفتند: راه و روش ما را دنبال کنید و به شرک باز گردید، در آن صورت وظیفه خود می\u200cدانیم که گناهان شما را به گردن بگیریم. مشرکان حتی اندکی از گناه آنان را برعهده نمی\u200cگیرند. به راستی آنان دروغ می\u200cگویند."
      },
      {
        "index": 13,
        "text": "و قطعاً این گمراهگران، گناهان سنگین خود را به دوش می\u200cکشند، و نیز همسان گناهانی را که گمراه شدگان بر دوش گرفته\u200cاند، با گناهان خود، بر دوش خواهند کشید و روز قیامت از دروغی که می\u200cبافتند و می\u200cگفتند گناهِ دیگران را می\u200cتوان برعهده گرفت و این که خدا شریک دارد، بازخواست خواهند شد."
      },
      {
        "index": 14,
        "text": "و همانا نوح را به سوی قومش به رسالت فرستادیم. او هزار سال پنجاه سال کم، در میان مردم درنگ کرد و به هدایت آنان پرداخت; سپس طوفان، آنان را فرو گرفت، چرا که آنان ستمکار بودند."
      },
      {
        "index": 15,
        "text": "پس [ستمکاران را هلاک کردیم و] نوح و سرنشینان کشتی او را نجات دادیم و آن رخداد را برای همه گروه\u200cهای بشری نشانه و آیتی قرار دادیم."
      },
      {
        "index": 16,
        "text": "و ما ابراهیم را به سوی قومش به رسالت فرستادیم آن گاه که به مردمش گفت: فقط خدا را بپرستید و از او پروا داشته باشید، زیرا عبادت خدا و پرهیزگاری برای شما بهتر است اگر بدانید."
      },
      {
        "index": 17,
        "text": "جز این نیست که شما به جای خدا بت\u200cهایی را می\u200cپرستید که از اُلوهیَّت بهره\u200cای ندارند. شما در این که آنها را خدا می\u200cنامید و به پرستش آنها می\u200cپردازید دروغ می\u200cبافید، زیرا آنهایی که به جای خدا عبادتشان می\u200cکنید تا سودی به شما برسانند اختیاردار روزیِ شما نیستند; روزیِ شما نزد خداست، از او روزی طلب کنید و او را بپرستید و در برابر نعمت\u200cهایی که به شما داده است شکرگزار او باشید; چرا که برای حسابرسی فقط به سوی او بازگردانده می\u200cشوید."
      },
      {
        "index": 18,
        "text": "اگر مرا دروغگو بشمارید و توحید و قیامت را منکر شوید، خلاف انتظار من نیست، زیرا امت\u200cهایی هم که پیش از شما بودند، فرستادگان الهی را دروغگو شمردند. و بر فرستاده خدا وظیفه\u200cای جز ابلاغ پیامِ روشن نیست."
      },
      {
        "index": 19,
        "text": "آیا منکران روز قیامت درنیافته\u200cاند که چگونه خداوند آفریدگان را نخست پدید می\u200cآورد، سپس آنها را با آفرینشی مجدد به سوی خویش باز می\u200cگرداند؟ به یقین این کار برای خداوند آسان است."
      },
      {
        "index": 20,
        "text": "ای پیامبر، بگو: در زمین سیر کنید و بنگرید که چگونه خداوند آفرینش آدمیان را آغاز کرد. آن گاه [درمی یابید که] خداوند نشئه آخرت را پدید می\u200cآورد. کیفیت آفریده\u200cها نشانه آن است که قدرت خداوند بی انتهاست و او بر هر چیزی تواناست."
      },
      {
        "index": 21,
        "text": "و بگو: آنگاه که نشأه آخرت پدید آید، خداوند هر که را بخواهد عذاب می\u200cکند و هر که را بخواهد به رحمت خود درمی آورد، و شما به سوی خداوند بازگردانده می\u200cشوید."
      },
      {
        "index": 22,
        "text": "شما هرگز نمی\u200cتوانید نه در زمین خدا را ناتوان سازید و از او بگریزید و نه در آسمان; نه خود به تنهایی می\u200cتوانید بر او غالب شوید و نه جز خدا سرپرستی دارید که بتواند شما را بر او چیره کند و از عذاب برهاند و نه یاوری دارید که بتوانید با کمک او از عهده این کار برآیید."
      },
      {
        "index": 23,
        "text": "کسانی که آیات الهی را انکار کرده و به معاد و لقای خداوند کفر ورزیده\u200cاند، از رحمت من نومید شده\u200cاند و اینانند که عذاب دردناک قیامت را خواهند داشت."
      },
      {
        "index": 24,
        "text": "ابراهیم قوم خود را به عبادت خدا و پرهیز از بت\u200cها فرا خواند، ولی پاسخ آنان جز این نبود که [او را از میان بردارید]. گروهی گفتند: بکشیدش، و گروهی گفتند: او را به آتش بسوزانید. سپس بر سوزاندنش اتفاق کردند و او را در آتشی که فراهم آورده بودند افکندند، ولی خداوند وی را از آتش رهایی بخشید. همانا در این ماجرا برای مردمی که حق باورند نشانه\u200cهایی است."
      },
      {
        "index": 25,
        "text": "ابراهیم به آنان گفت: جز این نیست که شما بت\u200cهایی را به جای خدا معبود خود قرار داده\u200cاید تا به این وسیله در زندگی دنیا، میان خودتان دوستی برقرار سازید، ولی بدانید که روز قیامت همین خدایان از شما تبری می\u200cجویند و سرانِ شما نیز از شما اعلان بیزاری می\u200cکنند و هر گروهی گروه دیگر را لعنت خواهد کرد و جایگاهتان آتش است و یاورانی نخواهید داشت که شما را از عذاب رهایی بخشند."
      },
      {
        "index": 26,
        "text": "آن گاه لوط به وی ایمان آورد و ابراهیم گفت: من وطن خود را ترک می\u200cگویم و از میان مردم مشرک به سوی پروردگارم رهسپار می\u200cشوم و به جایی می\u200cروم که بتوانم آزادانه عبادت کنم. همانا اوست آن مقتدری که هر که را یاری کند خوار نمی\u200cگردد، و اوست آن حکیمی که هر که را حراست کند تباه نمی\u200cشود."
      },
      {
        "index": 27,
        "text": "و اسحاق و یعقوب را به او عطا کردیم و در نسلش پیامبری و کتاب آسمانی را قرار دادیم و در دنیا پاداش او را به وی ارزانی داشتیم و قطعاً در آخرت نیز از زمره شایستگان خواهد بود."
      },
      {
        "index": 28,
        "text": "و از لوط یاد کن آن گاه که به مردمش گفت: کار زشتی را مرتکب می\u200cشوید که به لواط و همجنس بازی می\u200cپردازید! هیچ امّتی از امّت\u200cهای جهان در این کار بر شما پیشی نگرفته و این کار در میان آنها شایع نبوده است."
      },
      {
        "index": 29,
        "text": "آیا شما به سراغ همجنسان خود می\u200cروید و با ترک ازدواج با زنان، راه تداوم نسل بشر را رها می\u200cکنید و در محفل\u200cهای خود در حضور مردم آن کار زشت و ناپسند را انجام می\u200cدهید؟ از عذاب الهی بهراسید! ولی قوم لوط پاسخی جز این نداشتند که از سرِ استهزا گفتند: ای لوط، اگر راست می\u200cگویی که این کارها کیفر خداوند را در پی دارد، عذاب خدا را برای ما بیاور."
      },
      {
        "index": 30,
        "text": "و لوط گفت: پروردگارا، مرا بر این مردمی که با آمیزش با مردان، زمین را به فساد می\u200cکشند و نسل بشر را به نابودی تهدید می\u200cکنند، یاری ده."
      },
      {
        "index": 31,
        "text": "و آن گاه که فرستادگان ما (فرشتگان) بر ابراهیم وارد شدند و او و همسرش را به این که صاحب فرزند خواهند شد، بشارت دادند، به ابراهیم گفتند: ما آمده\u200cایم تا اهل این آبادی (دیار سَدوم) را نابود کنیم، چرا که ساکنان آن ستم پیشه\u200cاند."
      },
      {
        "index": 32,
        "text": "ابراهیم گفت: لوط در این دیار است چگونه می\u200cخواهید اهل آن را نابود سازید؟! فرشتگان در پاسخ او گفتند: ما بهتر می\u200cدانیم چه کسانی در آن جا به سر می\u200cبرند; نه تنها لوط بلکه خانواده او را نیز نجات می\u200cدهیم بجز همسرش که او از باقی ماندگان است و عذاب او را فراخواهد گرفت."
      },
      {
        "index": 33,
        "text": "هنگامی که فرستادگان ما [پس از ملاقات با ابراهیم] نزد لوط آمدند، او از حضورشان در خانه خود، که به صورت جوان\u200cهایی خوش سیما بودند دلتنگ و ملول شد و از این که بتواند در برابر هجوم تبهکاران، از میهمانانش دفاع کند خود را ناتوان دید. فرشتگان به لوط گفتند: نترس! خطری در پیش نیست و غمگین مباش که پیشامد ناگواری روی نداده است. ما تو و خانواده ات را نجات می\u200cدهیم، بجز همسرت که او از کسانی است که خواهد ماند و به عذاب گرفتار خواهد شد."
      },
      {
        "index": 34,
        "text": "ما بر ساکنان این دیار، به سزای این که از راه خدا بیرون رفته\u200cاند، عذابی از آسمان فرود می\u200cآوریم."
      },
      {
        "index": 35,
        "text": "و عذابی فرو فرستادیم و آن دیار را ویران کردیم، و از آن ویرانه برای مردمی که می\u200cفهمند نشانه\u200cای آشکار برجای نهادیم تا عبرت گیرند و از خدا پروا کنند."
      },
      {
        "index": 36,
        "text": "و به سوی مردم مدین برادرشان شعیب را به رسالت فرستادیم. شعیب به آنان گفت: ای قوم من، فقط خدا را بپرستید، و روز قیامت و پاداش\u200cهای آن را که برای مؤمنان آماده شده است باور کنید و بدانها امیدوار باشید و در زمین تبهکارانه فسادگری نکنید."
      },
      {
        "index": 37,
        "text": "مردم مدین شعیب را تکذیب کردند و رسالتش را دروغ پنداشتند، در نتیجه زمین لرزه\u200cای شدید آنان را فرا گرفت، به گونه\u200cای که قلب\u200cها و اندام هایشان سخت بلرزید، سپس در دیارشان با زانو بر زمین افتادند و هلاک گشتند."
      },
      {
        "index": 38,
        "text": "و قوم عاد و ثمود را یاد کن که به عذاب گرفتارشان ساختیم. نشانه فرجام کارشان از خانه هایشان به خوبی برای شما نمایان است. شیطان کارهای ناروایشان را در نظرشان بیاراست و آنان را از راه خدا باز داشت، در حالی که پیش\u200cتر بینشی درست داشتند، یگانگی خدا را باور داشتند و به عبادت خدا می\u200cپرداختند."
      },
      {
        "index": 39,
        "text": "و نیز قارون و فرعون و هامان را یاد کن [که سرنوشتشان چگونه بود]. موسی آن معجزات و دلایل روشن را برای آنان آورد، ولی آنان به دلیل این که در زمین تکبر ورزیدند، حق را نپذیرفتند; اما هرگز بر ما پیشی نگرفتند و پیروز نشدند."
      },
      {
        "index": 40,
        "text": "در نتیجه هر یک از آن امت\u200cها را به سزای گناهش به عذابی گرفتار کردیم. از اینان مردمی بودند که سنگبارانشان کردیم، و امتی بود که غرّش مهیب آنان را فرا گرفت، و کسی بود که او را در زمین فرو بردیم، و نیز کسانی بودند که در آب غرقشان کردیم. خداوند با این کیفرها بر آنان ستم نکرد و نشاید که او ستم کند، بلکه آنان خود با گناهی که مرتکب شدند بر خویشتن ستم کردند و سزاوار کیفر شدند."
      },
      {
        "index": 41,
        "text": "حکایت کسانی که جز خدا معبودانی را به سرپرستی و تدبیر امور خود برگزیده\u200cاند، حکایت عنکبوت است که خانه\u200cای برای خود ساخته است و قطعاً سست\u200cترین خانه\u200cها خانه عنکبوت است. اگر مشرکان می\u200cدانستند که حکایتشان با آن خدایان حکایت عنکبوت و خانه اوست هرگز آنها را سرپرست خود نمی\u200cگرفتند."
      },
      {
        "index": 42,
        "text": "قطعاً خدا واقعیت هر چیزی را که مشرکان به جای او می\u200cخوانند، می\u200cداند; از این رو آنها را به خانه عنکبوت مثل زده است. او می\u200cداند که آنچه را مشرکان به خدایی می\u200cخوانند، هیچ گونه سرپرستی و تدبیری را برعهده ندارند. و خداست که شکست ناپذیر و حکیم است;"
      },
      {
        "index": 43,
        "text": "ما این مثَل\u200cها را برای همه مردم بیان می\u200cکنیم، ولی حقیقت آنها را جز عالمانی که در حقایق امور می\u200cاندیشند، درنمی یابند."
      },
      {
        "index": 44,
        "text": "خداوند آسمان\u200cها و زمین را به حق آفرید; آفرینشی که بازی و بیهودگی در آن راه ندارد. قطعاً در این آفرینش، آیت و نشانی است بر این که تدبیر امور تنها در اختیار خداوند است، گرچه تنها اهل ایمان آیت بودن آن را درمی یابند."
      },
      {
        "index": 45,
        "text": "ای پیامبر، از داستان امت\u200cهای گذشته و فرجام شرک و گناهشان باخبر شدی، اینک برای آن که گرفتار این سرنوشت نشوی، باید این کتاب آسمانی را که به تو وحی شده است تلاوت کنی و نماز را برپا داری، زیرا نماز آدمی را از کارهای زشت و ناپسند باز می\u200cدارد و مهم\u200cتر آن که نماز یاد خداست و یاد خدا بزرگترین عمل است. و خدا هر کار خوب و بدی را که می\u200cکنید می\u200cداند."
      },
      {
        "index": 46,
        "text": "و با اهل کتاب (یهود و نصارا) جز با نیکوترین روش، بحث نکنید. به آنان، بگویید: ما به کتابی که بر خودمان نازل شده و نیز به کتابی که برای شما فرستاده شده است ایمان آورده\u200cایم; معبود ما و معبود شما یکی است و ما تسلیم اوییم. البته با آن دسته از اهل کتاب که در بحث و مجادله ستم می\u200cکنند و رفق و مدارای شما را نشانه ضعف شما می\u200cپندارند این گونه بحث نکنید که کارساز نخواهد بود."
      },
      {
        "index": 47,
        "text": "و ما قرآن را با این ویژگی که مردم را به تسلیم شدن در برابر خدا و ایمان آوردن به پیامبران و کتاب\u200cهای آسمانی فرا می\u200cخواند، بر تو نازل کردیم، از این رو کسانی که به آنان کتاب آسمانی داده\u200cایم به قرآن ایمان می\u200cآورند، و حتی برخی از این مشرکان نیز به آن ایمان خواهند آورد. از اهل کتاب و مشرکان فقط کافرانِ حق پوش آیات ما را انکار می\u200cکنند."
      },
      {
        "index": 48,
        "text": "و تو پیش از نزول قرآن کتابی نمی\u200cخواندی و با دست خود چیزی نمی\u200cنوشتی، که اگر چنین بود، آنان که نادرستی قرآن را ادعا می\u200cکنند خود نیز در صحت آن و الهی بودنش تردید می\u200cکردند."
      },
      {
        "index": 49,
        "text": "آری، قرآن کتابی جمع آوری شده و نگارش یافته نیست، بلکه آیاتی روشن و روشنگر است که در سینه کسانی که به آنان دانش عطا شده است نهفته است و جز کسانی که در حق آیات ما ستم می\u200cکنند و از روی دشمنی و لجاجت از پذیرش آنها خودداری میورزند کسی آیات ما را انکار نمی\u200cکند."
      },
      {
        "index": 50,
        "text": "آن حق پوشان ستم پیشه با این ادعای ناروا که قرآن را نمی\u200cتوان معجزه نامید، گفتند: اگر او پیامبر است، چرا از جانب پروردگارش معجزاتی مانند معجزات موسی و عیسی بر او فرستاده نمی\u200cشود؟ ای پیامبر، به آنان بگو: جز این نیست که آیات و معجزات نزد خداست، هرگاه بخواهد و هرگونه اراده کند، آنها را فرو می\u200cفرستد. آوردن معجزه برعهده من نیست، من فقط اخطارکننده\u200cام، و وظیفه\u200cام این است که رسالتم را به روشنی ابلاغ کنم."
      },
      {
        "index": 51,
        "text": "و آیا معجزه بودن این کتابی که آن را بر تو نازل کرده\u200cایم و پیوسته بر آنان خوانده می\u200cشود، برای آنان کافی نبوده است [که خواهان معجزه\u200cای دیگرند]؟ به راستی قرآن برای مردمی که ایمان می\u200cآورند سرشار از رحمت و تذکار است."
      },
      {
        "index": 52,
        "text": "ای پیامبر، در پاسخ منکران رسالت بگو: خداوند در کتاب خود به رسالت من گواهی داده است و کافی است که خداوند در این موضوعی که میان من و شما مورد نزاع است، گواه باشد، چرا که او هر آنچه را در آسمان\u200cها و زمین است، می\u200cداند و کسانی که با انکار کتاب الهی به خدا کافر شده و به باطل گرویده\u200cاند، اینانند که در گرایش\u200cهای خود زیانکارند."
      },
      {
        "index": 53,
        "text": "از سرِ استهزا و ناباوری، از تو می\u200cخواهند در آوردنِ عذابی که آنان را بدان اخطار کرده\u200cای، شتاب کنی. اگر برای آنان تعیین نشده بود که تا سرآمدی معین در زمین به سر برند، قطعاً عذاب به سراغشان می\u200cآمد و بی تردید، عذاب آنان را بی آن که متوجه شوند غافلگیر می\u200cکند."
      },
      {
        "index": 54,
        "text": "چقدر نادانند که از تو می\u200cخواهند در آوردنِ عذاب برای آنان، شتاب کنی! قطعاً دوزخ کافران را احاطه خواهد کرد;"
      },
      {
        "index": 55,
        "text": "آن روز که عذاب از بالای سرشان و از زیر پاهایشان، آنان را دربرمی گیرد و خداوند به آنان می\u200cگوید: [این، همان اعمالی است که می\u200cکردید، پس] بچشید آنچه را که می\u200cکردید و بر آن اصرار میورزیدید."
      },
      {
        "index": 56,
        "text": "ای بندگان من که ایمان آورده\u200cاید، این زمینِ من، گسترده و پهناور است; اگر نتوانستید در نقطه\u200cای از آن مرا به یکتایی پرستش کنید، از آن جا هجرت کنید و در نقطه دیگر مرا بپرستید و از عبادتِ غیر من بپرهیزید."
      },
      {
        "index": 57,
        "text": "زندگی دنیا چند روزی بیش نیست و سرانجام، هر کسی طعم مرگ را خواهد چشید; سپس در پی آن برای حساب و کتاب به سوی ما بازگردانده می\u200cشوید."
      },
      {
        "index": 58,
        "text": "پس مبادا زندگی فانی دنیا شما را از ایمان و کار شایسته باز دارد، زیرا کسانی که ایمان آورده و کارهای شایسته کرده\u200cاند، هنگامی که به سوی ما بازگشتند، آنان را در غرفه\u200cهایی از بهشت که از زیر آنها نهرها جاری است، جای می\u200cدهیم. آنان در بهشت برای همیشه ماندگار خواهند بود. نیکوست پاداش عمل کنندگان."
      },
      {
        "index": 59,
        "text": "همان کسانی که بر آزارها و مصیبت\u200cهایی که در وطن خود و در حال هجرت، در راه خدا دیدند شکیبایی ورزیدند و در همه حال بر پروردگار خویش توکل می\u200cکنند."
      },
      {
        "index": 60,
        "text": "و چه بسیارند جنبندگانی که روزیِ خود را برنمی دارند و ذخیره نمی\u200cکنند و خداست که به آنها و شما روزی می\u200cدهد; پس مبادا از ترس گرسنگی و نیافتن اسباب زندگی، از هجرت سرباز زنید. زیرا اوست که شنونده دعاها و به نیازها داناست."
      },
      {
        "index": 61,
        "text": "و اگر از این مشرکان بپرسی چه کسی آسمان\u200cها و زمین را آفریده و خورشید و ماه را رام ساخته است، قطعاً خواهند گفت: خدا چنین کرده است. پس چگونه اینان از پرستش او باز داشته می\u200cشوند و به پرستش غیر او کشانده می\u200cشوند؟"
      },
      {
        "index": 62,
        "text": "خداست که روزی را برای هر کس از بندگانش که بخواهد فراخ می\u200cگرداند و بر هر کس که بخواهد تنگ می\u200cگیرد، و جز براساس مصلحت اراده نمی\u200cکند، زیرا خداوند، به هر چیزی داناست."
      },
      {
        "index": 63,
        "text": "و اگر از این مشرکان بپرسی چه کسی از آسمان باران فرو فرستاد و به وسیله آن، زمین را پس از آن که خشک و مرده بود با رویش گیاهان زنده کرد؟ قطعاً خواهند گفت: خدا چنین کرده است. بگو: همه ستایش\u200cها از آنِ خداست، با این حال بیشتر آنان تعقل نمی\u200cکنند و در آیات و نشانه\u200cهای ما به درستی نمی\u200cاندیشند."
      },
      {
        "index": 64,
        "text": "این زندگی دنیا جز مایه سرگرمی که آدمیان را از حیات برتر اخروی باز می\u200cدارد و جز بازیچه\u200cای که به سرعت پایان می\u200cپذیرد، نیست، و به یقین زندگی سرای آخرت زندگی واقعی است. اگر اهل دانش بودند درمی یافتند که حقیقت همین است که گفته شد."
      },
      {
        "index": 65,
        "text": "از آن جا که مشرکان درست نمی\u200cاندیشند و در آراء خود گرفتار تناقض\u200cاند، وقتی سوار کشتی می\u200cشوند خدا را در حالی که عبادت و اطاعت خود را ویژه او می\u200cکنند، می\u200cخوانند، ولی هنگامی که خدا آنان را به خشکی می\u200cرساند و از ورطه\u200cهای هلاکت نجاتشان می\u200cدهد، همان لحظه به شرک می\u200cگرایند و دیگری را پروردگار خود می\u200cپندارند."
      },
      {
        "index": 66,
        "text": "بگذار هر آنچه را به آنان داده\u200cایم ناسپاسی کنند و از هر آنچه در اختیار دارند بهره برند، ولی به زودی فرجام شوم کار خود را خواهند دانست."
      },
      {
        "index": 67,
        "text": "آیا این مشرکان ندیده\u200cاند که ما شهر مکه و حومه آن را حرمی امن قرار دادیم با این که مردم از اطراف آنان ربوده می\u200cشوند؟ با این حال، آیا این مشرکان به بت\u200cها که پوچ و بی اساس اند ایمان می\u200cآورند و نعمت\u200cهای خدا را ناسپاسی می\u200cکنند؟"
      },
      {
        "index": 68,
        "text": "کیست ستمکارتر از آن کس که بر خدا دروغ بسته و برای خدا شریک قرار داده است؟ و کیست ستمکارتر از آن کس که وقتی حق به سویش آمد آن را تکذیب کرد؟ اینان کفرپیشگانند; آیا در سرای آخرت جایگاه کافران دوزخ نخواهد بود؟"
      },
      {
        "index": 69,
        "text": "و کسانی که در آنچه مربوط به ماست، با تمام وجود تلاش کرده و هیچ گاه از ایمان و اطاعت باز نمانده\u200cاند، قطعاً آنان را به راه\u200cهایی که به ما منتهی می\u200cشود، راهنمایی می\u200cکنیم، و به راستی که خداوند با نیکوکاران است و رحمت و عنایت خود را بر آنان می\u200cگستراند."
      }
    ],
    "index": 29
  },
  {
    "aya": [
      {
        "index": 1,
        "text": "الف. لام. میم."
      },
      {
        "index": 2,
        "text": "رومیان در نبردشان با ایرانیان شکست خوردند;"
      },
      {
        "index": 3,
        "text": "میدان این نبرد و شکست در نزدیک\u200cترین موضع به سرزمین حجاز بود، و [بدانید که] رومیان پس از این شکستشان پیروز خواهند شد."
      },
      {
        "index": 4,
        "text": "زمانِ این پیروزی در ظرف چند سال آینده ـ که از نُه سال تجاوز نمی\u200cکند و زودتر از سه سال نیز نخواهد بود ـ رخ می\u200cدهد. همه امور ـ چه پیش از شکست رومیان و چه پس از پیروزی آنان ـ در اختیار خداوند است، و در آن روز که رومیان پیروز شوند، مؤمنان شادمان می\u200cگردند."
      },
      {
        "index": 5,
        "text": "شادمانی مؤمنان از آن روست که خداوند رومیان را یاری خواهد کرد. خداوند هر که را بخواهد یاری می\u200cکند و تنها او عزیز و مهربان است پس هر که را بخواهد عزّت می\u200cبخشد، و هر که را بخواهد از رحمت خود برخوردار می\u200cسازد."
      },
      {
        "index": 6,
        "text": "غلبه رومیان در آینده\u200cای نزدیک و شادمانی مؤمنان در آن روز را خدا وعده کرده است و او وعده خود را به انجام می\u200cرساند و از آن تخلف نمی\u200cکند، ولی بیشتر مردم از شئون خدا ناآگاه\u200cاند و به تحقق وعده\u200cهای او اطمینان ندارند."
      },
      {
        "index": 7,
        "text": "عدم اعتقاد مردم به تحقق وعده\u200cهای الهی از آن روست که آنان ظاهری از حیات دنیا را می\u200cشناسند و از حیات اخروی که ورای آن است، بی خبرند."
      },
      {
        "index": 8,
        "text": "آیا این بی خبران، از سرگرمی به امور دنیا به خود باز نیامده\u200cاند تا با فراغت و حضور ذهن بیندیشند که خداوند آسمان\u200cها و زمین و آنچه را که میان آنهاست جز به حق نیافریده و آنها را بی هدف قرار نداده است و اینها را جز تا سرآمدی معین باقی نمی\u200cگذارد و سپس از میانشان می\u200cبرد؟ آیا نیندیشیده\u200cاند که اگر آخرتی در کار نباشد این جهان که فرجامش نابودی است بیهوده و بی هدف خواهد بود؟ شگفت است که بسیاری از مردم لقای پروردگارشان و بازگشت به سوی او را انکار می\u200cکنند."
      },
      {
        "index": 9,
        "text": "آیا اینان، در زمین سیر و سفر نکرده\u200cاند که به دیده عبرت بنگرند که فرجام امت\u200cهای کفرپیشه\u200cای که پیش از آنان می\u200cزیستند چگونه شد؟ آن امت\u200cها بسی نیرومندتر از اینان بودند و زمین را برای آبادانی و زراعت کَند و کاو می\u200cکردند و بیشتر از آنچه این مردم آن را آباد کردند به عمران آن دست یافتند. پیامبرانشان با دلایلی روشن و روشنگر به سراغشان آمدند; پس خداوند با این کیفرها به آنان هیچ ستمی نکرد و نشاید که او ستم روا دارد. آنان خود با تکذیب پیامبران و ارتکاب گناهان [سزاوار عذاب شدند و] به خویشتن ستم کردند."
      },
      {
        "index": 10,
        "text": "آری، فرجام کسانی که بد کردند چیزی جز بدی و عذاب ناگوار نبود، چرا که آیات خدا را تکذیب کردند و آنها را به استهزا می\u200cگرفتند."
      },
      {
        "index": 11,
        "text": "خداوند، آفریدگان را نخست پدید می\u200cآورد، سپس با پایان یافتن اجلشان آفرینش آنها را تجدید می\u200cکند و آن گاه به او بازگردانده می\u200cشوید."
      },
      {
        "index": 12,
        "text": "و آن روز که قیامت برپا می\u200cشود و مردم برای حساب و جزا به سوی خدا باز می\u200cگردند، گناهکاران از رحمت او نومید می\u200cشوند."
      },
      {
        "index": 13,
        "text": "و از معبودانشان که آنها را شریکان خدا می\u200cپنداشتند شفاعت کننده\u200cای ندارند و در آن روز پرستش خدایان خود را پنهان می\u200cدارند."
      },
      {
        "index": 14,
        "text": "و آن روز که قیامت برپا می\u200cشود، در آن هنگام مؤمنانِ نیکوکار از مجرمان جدا می\u200cشوند."
      },
      {
        "index": 15,
        "text": "اما کسانی که ایمان آورده و کارهای شایسته کرده\u200cاند، در بوستانی که در نهایت زیبایی و دلنشینی است جای می\u200cگیرند، در حالی که مسرورند و شادی از چهره\u200cهای آنان نمایان است."
      },
      {
        "index": 16,
        "text": "و اما کسانی که کفر ورزیده و آیات ما را تکذیب کرده و دیدار آخرت را دروغ شمرده\u200cاند، اینان در عذاب احضار خواهند شد."
      },
      {
        "index": 17,
        "text": "خداوند در همه حال از کارهای ناروا و آنچه مشرکان درباره او می\u200cپندارند منزّه است. پس تسبیح و تنزیه خدای را آن گاه که به شب درمی آیید و آن گاه که وارد بامداد می\u200cشوید."
      },
      {
        "index": 18,
        "text": "ستایش خدای را در آسمان\u200cها و زمین، و تسبیح و تنزیه او را به هنگام عصر و آن گاه که به نیمروز درمی آیید."
      },
      {
        "index": 19,
        "text": "موجود زنده را از مرده پدید می\u200cآورَد و از موجود زنده مرده برمی آورَد (او پیوسته از خاکِ مرده موجود زنده می\u200cآفریند و هماره موجودات زنده را به خاک بی جان مبدل می\u200cسازد) و زمین را پس از آن که خشک و بی جان شد، با رویش گیاه زنده می\u200cکند. شما آدمیان نیز بسان گیاهان، پس از مردن، حیاتی دوباره می\u200cیابید و از گورها برانگیخته می\u200cشوید."
      },
      {
        "index": 20,
        "text": "و از نشانه\u200cهای ربوبیت خدا آن است که شما را از خاک مرده و بی جان پدید آورْد و ناگهان انسان\u200cهایی شدید که برای تنظیم امور زندگی در همه جا پراکنده می\u200cشوید."
      },
      {
        "index": 21,
        "text": "و از جمله نشانه\u200cهای او این است که برای شما از جنس خودتان همسرانی آفرید تا در کنارشان آرامش یابید و میان شما الفت و رحمت برقرار ساخت تا نسل بشر را تداوم بخشد. به یقین در آنچه یاد شد، برای مردمی که می\u200cاندیشند نشانه\u200cهایی است بر این که تدبیر امور انسان\u200cها در اختیار خداوند است."
      },
      {
        "index": 22,
        "text": "و از نشانه\u200cهای او آفرینش آسمان\u200cها و زمین و اختلاف زبان\u200cها و رنگ\u200cهای شماست. قطعاً در آنچه یاد شد، برای دانشوران نشانه\u200cهایی است بر این که خداوند تنظیم کننده امور آدمیان است."
      },
      {
        "index": 23,
        "text": "و از نشانه\u200cهای ربوبیت او خواب شما در شب برای آرامش یافتن و تلاشتان در روز برای دستیابی به رزق خداست. به راستی در آنچه یاد شد، برای کسانی که شنوای حقیقت اند نشانه\u200cهایی است."
      },
      {
        "index": 24,
        "text": "و از نشانه\u200cهای او این است که برق آسمانی را به شما می\u200cنمایاند تا هراس از صاعقه و امید به بارش باران در شما پدید آید، و از آسمان باران می\u200cفرستد، سپس به وسیله آن، زمین را که خشک و مرده بود با رویش گیاهان زنده می\u200cکند. به یقین در آنچه بیان شد، برای کسانی که خرد را به کار می\u200cگیرند، نشانه\u200cهایی است بر این که تدبیر امور هستی در اختیار خداوند است."
      },
      {
        "index": 25,
        "text": "و از نشانه\u200cهای ربوبیت و یکتایی خدا این است که آسمان\u200cها و زمین به فرمان او برپا و استوارند; سپس هنگامی که خداوند شما آدمیان را با یک ندا فرا خواند که از زمین برآیید! ناگهان از گورها بیرون می\u200cآیید."
      },
      {
        "index": 26,
        "text": "و همه کسانی که در آسمان\u200cها و زمینند مملوک اویند; پس حق اوست که آنان را از سرای دنیا به سرای آخرت کوچ دهد. همه کسانی که در آسمان\u200cها و زمینند (فرشتگان، جنیان و آدمیان) خاضعانه به فرمان او گردن نهاده\u200cاند."
      },
      {
        "index": 27,
        "text": "و اوست آن که موجودات را نخست پدید می\u200cآورد، سپس آنها را با آفرینشی جدید به سوی خود باز می\u200cگرداند. تجدید حیات و بازگرداندن آنها برای او در نهایت آسانی است، زیرا هر کمالی که در آسمان\u200cها و زمین هست، خداوند برتر از آن را که مطلق و نامتناهی است داراست، چرا که او عزیز است و ذلت و کاستی در او راه ندارد. و حکیم است و در کارش هرگز سستی راه نمی\u200cیابد."
      },
      {
        "index": 28,
        "text": "خداوند برای شما از خودتان مَثَلی زده و آن این است: آیا شما از میان بردگان زرخرید خود که مالک آنهایید، در آنچه روزی شما کرده\u200cایم شریکانی دارید به گونه\u200cای که شما و آنان در آن روزی\u200cها حقی برابر داشته باشید و از این که بدون رخصتشان در آن اموال، تصرّف کنید، بهراسید همان گونه که از شریکان همسان خود که آزادند می\u200cهراسید؟ هرگز چنین نیست که بردگانتان شریک شما باشند و تصرف شما در اموالتان با رخصت آنان باشد. پس چگونه ممکن است آفریده\u200cهای خداوند که همگی مملوک اویند شریک وی و شایسته پرستش باشند؟! خداوند این گونه، آیات خود را برای مردمی که به عقل خویش درمی یابند به روشنی بیان می\u200cکند."
      },
      {
        "index": 29,
        "text": "ولی مشرکان باورهایشان را براساس علم و خِرد استوار نساخته\u200cاند، بلکه این ستمکاران از هواهای نفسانی خود پیروی کرده\u200cاند. پس کسانی را که خداوند به خاطر ستم هایشان به گمراهی افکنده است چه کسی هدایت می\u200cکند؟ آنان هدایت کننده\u200cای ندارند و یاورانی نخواهند داشت که آنان را یاری دهند و نجاتشان بخشند."
      },
      {
        "index": 30,
        "text": "حال که روشن شد آفرینش و تدبیر در اختیار خداوند است و او هیچ گونه شریکی ندارد و کسانی که از وی روی گردانده\u200cاند در قیامت راه نجاتی ندارند، پس روی خود را به سوی این دین [تسلیم خدا بودن] بگردان و $بی آن که به راست یا چپ گرایش یابی، تنها به آن چشم بدوز. بر این دین پایدار باش; دینی که فطرت خدادادیت تو را به آن گرایش می\u200cدهد; همان فطرتی که خداوند همه انسان\u200cها را بر آن آفریده است. آفرینش خدا دگرگونی ندارد و با اختلاف افراد و اختلاف زمان\u200cها و مکان\u200cها، تغییر و تبدیل نمی\u200cپذیرد. این است دین استوار ولی بیشتر مردم نمی\u200cدانند."
      },
      {
        "index": 31,
        "text": "تو و پیروانت بی هیچ انحرافی به این دین روی آورید و به درگاه خدا بازآیید و از او پروا کنید و نماز را برپا دارید و از مشرکان مباشید."
      },
      {
        "index": 32,
        "text": "از کسانی نباشید که براساس هواهای نفسانی خود در دینشان اختلاف کردند و یکپارچگی آن را از بین بردند و به گروه\u200cهای پراکنده\u200cای که هر یک پیرو اندیشه\u200cای است تقسیم شدند و هر گروهی به آیینی که برگزیده است شادمان است."
      },
      {
        "index": 33,
        "text": "و آن گاه که مردم را مختصر زیانی برسد، پروردگار خود را در حالی که به سوی او باز آمده اند می\u200cخوانند تا رنج و محنت را از آنان بگرداند، ولی هنگامی که خدا از سوی خود اندک رحمتی به آنان چشانید، گروهی از آنان بی درنگ به شرک می\u200cگرایند و دیگران را شریک پروردگار خویش می\u200cگیرند."
      },
      {
        "index": 34,
        "text": "بگذار آنچه را به آنان داده\u200cایم ناسپاسی کنند! ای مشرکان، کامیاب شوید و از هر چه در اختیار دارید بهره گیرید، زود است که فرجام شوم کار خود را بدانید."
      },
      {
        "index": 35,
        "text": "آیا ما دلیل و برهانی در اختیار آنها نهاده\u200cایم که چیزی را بیان می\u200cکند که مشرکان به سبب آن برای خدا شریک قرار داده\u200cاند. [که این گونه بر شرک پایدارند]؟"
      },
      {
        "index": 36,
        "text": "و آن گاه که مردم را رحمتی بچشانیم بدان شادمان می\u200cگردند و ما را از یاد می\u200cبرند، و اگر بر اثر کارهای ناروایی که دستاورد خودشان است مصیبت و رنجی به آنان برسد، بی درنگ نومید می\u200cشوند."
      },
      {
        "index": 37,
        "text": "اینان در اشتباهند; نه نعمت همیشگی است که شادمانی داشته باشد و نه رنج و درد دائمی است که مایه یأس گردد. و مشیت الهی تعیین کننده است; آیا ندیده\u200cاند و درنیافته\u200cاند که خداوند روزی را برای هر که بخواهد فراخ می\u200cگرداند و بر هر که بخواهد تنگ می\u200cگیرد؟ به راستی در این امر، برای کسانی که ایمان می\u200cآورند نشانه\u200cهایی بر ربوبیت خدا و یکتایی او در تدبیر جهان است."
      },
      {
        "index": 38,
        "text": "ای پیامبر، حق خویشاوندت را بپرداز و همچنین نصیب بینوا و در راه مانده را. شما مردم نیز حق خویشاوند پیامبر را بدهید و نیز نصیب بینوا و در راه مانده را، رعایت این امر برای کسانی که خواهان تقرب به درگاه اویند و خشنودی او را می\u200cطلبند بهتر است و آنان قطعاً سعادتمندند."
      },
      {
        "index": 39,
        "text": "هر مالی از اموال خود را به رسم ربا داده\u200cاید تا در میان اموال مردم افزون شود (بهره\u200cای حاصل کند) نزد خدا فزونی نمی\u200cگیرد، ولی هر مالی را به عنوان زکات پرداخته\u200cاید و خواهان تقرب به درگاه خداوندید و خشنودی و پاداش او را می\u200cطلبید، آنان اموالشان دو چندان افزون می\u200cگردد."
      },
      {
        "index": 40,
        "text": "خدا همان کسی است که شما را آفرید، آن گاه به شما روزی داد، سپس شما را می\u200cمیراند و بعد از آن به شما حیاتی دوباره می\u200cبخشد. اینها ویژگی\u200cهای ربوبیت و شایستگی پرستش است. آیا از میان معبودانی که آنها را شریک خدا پنداشته\u200cاید کسی هست که حتی بخش اندکی از این کارها را انجام دهد؟ می\u200cدانید که آنها نمی\u200cتوانند. و او منزه و برتر از این است که به او شرک ورزند."
      },
      {
        "index": 41,
        "text": "بر اثر شرک ورزیدن مردم و گناهانی که مرتکب می\u200cشوند، فساد و تباهی، خشکی و دریا را فراگرفت. تا خداوند وزر و وبال برخی از رفتارها و باورهای نادرست مردم را به آنان بچشاند، باشد که از شرک و گناه بازگردند و به توحید و فرمانبرداری از او گردن نهند."
      },
      {
        "index": 42,
        "text": "اگر تردید دارند که گناه و شرک سبب ویرانی و فساد است و باور ندارند که آدمیان کیفر اعمال خود را خواهند دید، به آنان بگو: در زمین سیر کنید و ببینید فرجام کسانی که پیش\u200cتر در زمین می\u200cزیستند چگونه شد. بیشتر آنان مشرک بودند که خداوند، سزای بخشی از اعمالشان را به آنان چشانید."
      },
      {
        "index": 43,
        "text": "حال که فرجام کفر و شرک را دانستی، پیش از آن که روز قیامت فرا رسد، روی خود را به این دین (یکتاپرستی) که آیینی استوار است بگردان و تنها متوجه آن باش. روز قیامت حتمی است و هیچ چیز از جانب خدا مانع آن نخواهد شد. در آن روز مردم به دو گروه تقسیم می\u200cشوند، گروهی به بهشت می\u200cروند و گروهی به دوزخ درمی آیند."
      },
      {
        "index": 44,
        "text": "کسانی که کفر میورزند، آن روز عقوبت کفرشان دامنگیرشان می\u200cشود، و کسانی که کار شایسته می\u200cکنند، بساط زندگی جاوید را برای خود می\u200cگسترانند."
      },
      {
        "index": 45,
        "text": "[خداوند روز قیامت را مقرر فرمود] تا کسانی را که ایمان آورده و کارهای شایسته کرده\u200cاند از فضل خود سزا دهد. خداوند از آن رو مؤمنان شایسته کار را از فضل خود بهره مند می\u200cکند که دوستدار آنان است، و او کافران را دوست نمی\u200cدارد."
      },
      {
        "index": 46,
        "text": "از نشانه\u200cهای خدا این است که بادها را می\u200cفرستد تا نویدبخش باران باشند و بدین وسیله از رحمت خود به شما بچشاند و تا کشتی\u200cها به فرمان او بر آب\u200cها روان شوند و شما در طلب رزق و بخشش الهی برآیید. این نعمت\u200cها را به شما ارزانی داشته است باشد که سپاسگزار او باشید و او را پرستش کنید."
      },
      {
        "index": 47,
        "text": "و همانا پیش از تو پیامبرانی را به سوی قومشان به رسالت فرستادیم. آنان برای مردم خود دلایل روشن و روشنگر آوردند، ولی تنها گروهی از مردم ایمان آوردند و دیگران به مخالفت برخاستند. ما هم مؤمنان را یاری کردیم و از کسانی که مرتکب گناه شدند انتقام گرفتیم. آری، یاری مؤمنان و نجاتشان از عذاب حقی است بر عهده ما که خود آن را بر عهده گرفته\u200cایم."
      },
      {
        "index": 48,
        "text": "خدا همان کسی است که بادها را می\u200cفرستد که ابری را به حرکت درمی آورند; سپس آن گونه که خدا می\u200cخواهد آن را در پهنه آسمان می\u200cگستراند و از آن پاره ابرهایی فشرده و به هم آمیخته می\u200cسازد; آن گاه می\u200cبینی قطرات باران از لا به لای آنها بیرون می\u200cآید. پس هنگامی که خداوند باران را به هر کس از بندگانش که خواست، رسانید، ناگهان آنان شادمان می\u200cشوند."
      },
      {
        "index": 49,
        "text": "و قطعاً پیش از این که باران بر آنان فرو ریزد، آری لحظه\u200cای پیش از آن مأیوس و ناامید بودند."
      },
      {
        "index": 50,
        "text": "پس به آثار رحمت الهی و نتایج باران بنگر و ببین چگونه خداوند زمین را پس از آن که خشک و مرده بود، با رویش گیاهان و درختان زنده کرد. به یقین، همان خدای رحمت آفرین مردگان را دوباره جان می\u200cبخشد، و او بر هر کاری تواناست."
      },
      {
        "index": 51,
        "text": "و به یقین اگر بادی سرد بفرستیم که باغ و کشتزارشان را زرد کند و آنان بنگرند که باغ و زراعتشان زرد شده و خشکیده است، بی درنگ نعمت\u200cهای الهی را انکار می\u200cکنند."
      },
      {
        "index": 52,
        "text": "ای پیامبر، به این گونه مردم مشرک دل مبند و بر آنان اندوهگین مباش، چرا که آنان مُردگانند و تو نمی\u200cتوانی سخن خود را به مردگان بشنوانی و آنان را هدایت کنی. اینان کرانند و تو بر شنواندن دعوتت به آنان ناتوانی. این در حالی است که آنان روی می\u200cگردانند و پشت می\u200cکنند، و گرنه امکان داشت حتی با اشاره سخنت را به آنان بفهمانی."
      },
      {
        "index": 53,
        "text": "ای پیامبر، این مشرکان کورند و بی راهه می\u200cروند و تو نمی\u200cتوانی کوران را از گمراهی باز داری و هدایتشان کنی; تو نمی\u200cتوانی سخنت را جز به کسانی بشنوانی و هدایتشان کنی که آیات ما را ـ که همه نشانگر توحید است ـ تصدیق کنند. اینانند که در برابر ما تسلیم می\u200cشوند و ایمان می\u200cآورند."
      },
      {
        "index": 54,
        "text": "خداوند کسی است که شما را به هنگام نوزادی ناتوان آفرید، آن گاه پس از ناتوانی نیرو و توان به وجود آورد و شما را به دوران جوانی رسانید، آن گاه پس از توانایی ضعف و سستی پدید آورد و شما را به پیری رسانید. آری، او هر چه بخواهد می\u200cآفریند. اوست که هم داناست و هم توانا."
      },
      {
        "index": 55,
        "text": "و روزی که قیامت برپا شود، مجرمان سوگند یاد می\u200cکنند که جز زمانی کوتاه در قبرهای خویش نمانده و دوباره به حیات دنیوی بازگشته\u200cاند. اینان هماره چنین اند که از حقیقت باز داشته می\u200cشوند و به باطل کشیده می\u200cشوند."
      },
      {
        "index": 56,
        "text": "اما کسانی که دانش و ایمان به آنان داده شده بود در پاسخ کافران تبهکار می\u200cگویند: شما پس از مردن، تا روز قیامت درنگ کرده و در قبرهایتان مانده\u200cاید. این حقیقت را قرآن بیان کرد که: پس از مردن تا روز قیامت فاصله و برزخی است. این مدت که مرده بودید همان فاصله و برزخ است. پس امروز روز رستاخیز است، ولی شما این روز را نشناختید و آن را باور نکردید."
      },
      {
        "index": 57,
        "text": "در آن روز، نه عذرخواهی آنان که ستم کرده\u200cاند به حالشان سودبخش است و نه از آنان خواسته می\u200cشود که با انجام کارهای شایسته و تدارک گناهان خود درصدد برآیند توبیخ و سرزنش را از خود بگردانند."
      },
      {
        "index": 58,
        "text": "همانا در این قرآن برای مردم از هر مثَل و توصیفی که حق را به دل\u200cها نزدیک کند و بطلان راه کفر را آشکار سازد، نمونه\u200cای بیان کرده\u200cایم، و اگر نشانه و معجزه\u200cای برای آنان بیاوری، قطعاً کسانی که کفر ورزیده\u200cاند خواهند گفت: شما جز باطل چیز دیگری نیاورده\u200cاید."
      },
      {
        "index": 59,
        "text": "این گونه خداوند بر قلب کسانی که خدا و آیات او را نمی\u200cشناسند و قیامت را باور ندارند مهر می\u200cزند که نه مثل\u200cهای قرآن را بفهمند و نه نشانه\u200cها و معجزه\u200cها را باور کنند."
      },
      {
        "index": 60,
        "text": "پس در برابر برخوردهای ناپسند کافران که حق را باطل می\u200cشمرند شکیبا باش; خدا وعده پیروزی به تو داده است. وعده خدا حق است و به آن وفا می\u200cکند. مبادا کسانی که به راستی و درستی وعده\u200cهای الهی اطمینان ندارند تو را به تردید افکنند و باورت را سست کنند."
      }
    ],
    "index": 30
  },
  {
    "aya": [
      {
        "index": 1,
        "text": "الف. لام. میم."
      },
      {
        "index": 2,
        "text": "این آیه\u200cهای بلند مرتبه که در این سوره خواهد آمد و آیاتی که پیش\u200cتر نازل شده، همه آیات این کتاب است; کتابی که دربردارنده حکمت است و هیچ سخن بیهوده و باطلی در آن راه ندارد."
      },
      {
        "index": 3,
        "text": "کتابی که هدایتگر نیکوکاران و رحمت آفرین برای آنان است."
      },
      {
        "index": 4,
        "text": "نیکوکاران کسانی اند که نماز را هماره به پا می\u200cدارند و زکات می\u200cپردازند و به سرای آخرت یقین دارند."
      },
      {
        "index": 5,
        "text": "اینان بر هدایتی که از جانب پروردگارشان به آنان ارزانی شده است، استوارند و اینانند که به راستی نیکبختند."
      },
      {
        "index": 6,
        "text": "از مردم کسی است که سخن\u200cها و داستان\u200cهای بیهوده را که باز دارنده از حق و گرایش دهنده به باطل است، می\u200cخرد تا با انتشار آنها، مردم را از راه خدا باز دارد و به بیراهه برد بی راهه\u200cای تهی از هر گونه دانش و قرآن و حقایق آن را به استهزا گیرد. برای آنان (گمراه گران و گمراه شدگان) عذابی خوارکننده و ذلت بار خواهدبود."
      },
      {
        "index": 7,
        "text": "و هنگامی که آیات ما بر او خوانده شود، متکبّرانه روی می\u200cگرداند، چنان که گویی آنها را نشنیده است; گویی در هر دو گوشش سنگینی افتاده و کر شده است; پس او را به عذابی دردناک بشارت ده."
      },
      {
        "index": 8,
        "text": "اما نیکوکاران، همانان که ایمان آورده و کارهای شایسته کرده\u200cاند، برای آنان بهشتِ پرنعمت است."
      },
      {
        "index": 9,
        "text": "در آن جا برای همیشه ماندگارند. خدا این وعده را داده است; وعده\u200cای راست و درست که تخلف پذیر نیست. او عزیزی است که ذلت و شکست برای او نیست و حکیمی است که در گفتارش بیهوده و باطل راه ندارد."
      },
      {
        "index": 10,
        "text": "خدا آسمان\u200cها را بدون پایه\u200cهایی که آنها را ببینید آفرید و در زمین کوه\u200cهایی استوار افکند تا زمین، شما را نلرزاند، و در پهنه گیتی از هر نوع جنبنده\u200cای پراکنده ساخت; و از آسمان بارانی فرو فرستادیم. آن گاه از هر گیاه ارجمندی نر و ماده اش را در زمین رویاندیم."
      },
      {
        "index": 11,
        "text": "ای پیامبر، به مشرکان بگو: این مجموعه، آفریده\u200cهای خداست; پس او شایسته عبادت است. اگر شما می\u200cپندارید که خدایانتان شایسته پرستش\u200cاند، به من نشان دهید که آنهایی که غیر خدایند چه آفریده\u200cاند؟ همه می\u200cدانند که آنها چیزی نیافریده\u200cاند پس تدبیری را در اختیار ندارند، ولی ستمکاران (مشرکان) در گمراهی آشکارند که این حقیقت روشن را در نمی\u200cیابند."
      },
      {
        "index": 12,
        "text": "و قطعاً به لقمان حکمت عطا کردیم: به او فرمان دادیم که خدا را سپاس بگزار، و هر کس پیوسته خدا را سپاس بگزارد، جز این نیست که سپاسش به سود خودش خواهد بود، و هر کس کفران کند زیانی به خدا نمی\u200cرسد، چرا که خدا از همه چیز بی نیاز است و هماره مورد ستایش است."
      },
      {
        "index": 13,
        "text": "و یاد کن هنگامی را که لقمان به پسرش ـ در حالی که او را پند می\u200cداد ـ گفت: ای پسرکِ من، برای خدا شریکی قرار مده، چرا که شرک ستمی بزرگ است."
      },
      {
        "index": 14,
        "text": "ما به انسان در مورد پدر و مادرش سفارش کردیم; مادرش به هنگام بارداری، بسیار رنج و محنت کشید و پیوسته بر ضعف و سستی او افزوده می\u200cشد. سرانجام او را بزاد و در طول دو سال شیر داد; سپس او را از شیر باز گرفت. سفارش ما به انسان این بود که به وی فرمان دادیم که پدر و مادرت را سپاسگزار باش، همان گونه که فرمانش دادیم که مرا شکرگزار باش; مبادا فرمان نبری و سپاسگزاری نکنی، که بازگشت همگان به سوی من است."
      },
      {
        "index": 15,
        "text": "و اگر پدر و مادرت تلاش کردند که چیزی را که بدان علم نداری ـ از آن روی که وجود ندارد ـ شریک من سازی، از آنان پیروی مکن. البته در کارهای دنیا با آنان به نیکی معاشرت کن و در حقشان ستم و خشونت روا مدار; اما در مورد دین خدا، اگر آنان توبه کرده و به سوی من بازگشته\u200cاند، راهشان را در پیش گیر و از آنان پیروی کن، و گرنه از آنان اطاعت مکن، بلکه راه کسی را پی گیر که به سوی من باز آمده است. سپس روز قیامت به سوی من باز خواهید گشت، آن گاه شما را به حقیقتِ آنچه کرده\u200cاید آگاه خواهم ساخت و براساس آن به شما پاداش یا کیفر می\u200cدهم."
      },
      {
        "index": 16,
        "text": "لقمان پس از توجه دادن فرزندش به توحید، به یادآوری معاد پرداخت و گفت: ای پسرک من، اگر کار شایسته یا ناشایسته تو هموزن یک دانه خردل باشد و آن هم در دل صخره\u200cای یا در آسمان\u200cها و یا در دل زمین نهان باشد، خدا آن را برای حسابرسی حاضر خواهد کرد، چرا که خداوند علمش در ژرفای هر چیزی نفوذ دارد و به کنه موجودات آگاه است."
      },
      {
        "index": 17,
        "text": "ای پسرک من، نماز را بر پا دار و به کار شایسته ـ که دین و خرد آن را به نیکی می\u200cشناسند ـ فرمان ده و از کار ناشایست نهی کن و بر مصیبت و رنجی که به تو رسیده است شکیبا باش [و بدان] که صبر و شکیبایی برخاسته از اراده جدّی و تصمیم قاطع در کارهاست."
      },
      {
        "index": 18,
        "text": "و به تکبّر، از مردم رخ برمتاب و در زمین همچون سرمستان سبک مغز گام برمدار، چرا که خداوند هیچ خیالباف متکبر و فخرفروشی را دوست نمی\u200cدارد."
      },
      {
        "index": 19,
        "text": "و در راه رفتن خود میانه رو باش، و صدایت را کوتاه کن، چرا که صدای خران که بلندآوازند زشت\u200cترین بانگ هاست."
      },
      {
        "index": 20,
        "text": "ای پیامبر، به مشرکان بگو: آیا ندیده\u200cاید که خداوند آنچه را که در آسمان\u200cها و آنچه را که در زمین است به نفع شما رام ساخته و نعمت\u200cهای آشکار و نهانش را به وفور بر شما ارزانی داشته است؟ با این حال، گروهی از مردم درباره یکتایی خداوند جدال می\u200cکنند بی آن که به دانشی برخاسته از دلیل عقلی و یا به هدایت و الهامی از جانب خداوند و یا به کتابی آسمانی که روشنگر است تمسّک کنند."
      },
      {
        "index": 21,
        "text": "و هنگامی که به آنان گفته شود: از آیینی که خدا نازل کرده است پیروی کنید، خواهند گفت: چنین نمی\u200cکنیم، بلکه پیرو سنتی خواهیم بود که پدرانمان را بر آن یافته\u200cایم. آیا بر پیروی از پدرانشان اصرار دارند هرچند شیطان آنان را بدین پیروی به سوی عذاب آتش فراخوانده باشد؟"
      },
      {
        "index": 22,
        "text": "و هر کس تسلیم خدا شود و با تمام وجود به پرستش او روی آورد قطعاً به محکم\u200cترین دستاویز چنگ زده است و فرجام کارش نجات و رستگاری است، چرا که فرجام کارها به سوی خداوند و در اختیار اوست."
      },
      {
        "index": 23,
        "text": "و کسانی که کفر ورزیده\u200cاند، نباید کفرشان مایه اندوه تو گردد. بازگشت آنان به سوی ماست و ما آنان را به حقیقت آنچه کرده\u200cاند آگاه خواهیم ساخت و پیامدهای اعمالشان را که آتش است به آنان نشان خواهیم داد. همانا خداوند به اندیشه\u200cها و نیّت\u200cهای نهفته در سینه\u200cها، به خوبی داناست."
      },
      {
        "index": 24,
        "text": "کافران مپندارند که در این جهان از تحت قدرت ما خارج شده\u200cاند; ما به آنان اندک بهره ای می\u200cدهیم سپس آنان را به اجبار به سوی عذابی سخت خواهیم برد."
      },
      {
        "index": 25,
        "text": "اگر از این مشرکان بپرسی: چه کسی آسمان\u200cها و زمین را آفریده است؟ قطعاً خواهند گفت خدا آفریدگار هستی است. ای پیامبر، تو به خاطر اعتراف مشرکان که در حقیقت اعتراف به توحید است، خدا را ستایش کن; ولی بیشتر آنان نمی\u200cدانند که تدبیر امور هستی از آفرینش آنها جدا نیست و اعتراف به آفریدگاری خدا اعتراف به یکتایی و نفی شریک از اوست. آری، گروه اندکی از مشرکان این حقیقت را درمی یابند ولی آن را انکار می\u200cکنند."
      },
      {
        "index": 26,
        "text": "آنچه در آسمان\u200cها و زمین وجود دارد فقط از آنِ خداست، زیرا تنها خداست که بی نیاز است و بر کارهایش که همه زیباست، ستایش می\u200cشود."
      },
      {
        "index": 27,
        "text": "و اگر هر درختی که در پهنه زمین است قلم باشد، و هرچه دریا هست مرکّب گردد و هفت دریای دیگر (دریاهای بسیار) به مدد آید و بر آن افزوده شود، آن گاه با آن قلم\u200cها و مرکّب\u200cها آفریده\u200cهای خداوند نگارش یابد، دریاها تمام می\u200cشود و نگارش آفریده\u200cهای خدا به پایان نمی\u200cرسد، به راستی او عزیز است و چیزی بر او غالب نمی\u200cآید و حکیم است و تدبیر امور هستی را به هیچ کس وانمی گذارد."
      },
      {
        "index": 28,
        "text": "مپندارید که حسابرسی اعمالِ این همه خلایق امکان پذیر نیست، زیرا نزد خدا، آفرینش همه شما و برانگیختنتان، مانند آفرینش و برانگیختن یک تن است، چرا که خداوند خود شنوا و بینا به هر گفتار و کرداری است."
      },
      {
        "index": 29,
        "text": "آیا ندیده\u200cای که خداوند پیوسته شب را در بخشی از روز فرو می\u200cبرد و با کاستن از ساعات روز بر شب می\u200cافزاید و همواره روز را در بخشی از شب فرو می\u200cبرد و با کاستن از شب ساعات روز را افزایش می\u200cدهد، و این که خداوند خورشید و ماه را رام ساخته و نظام آنها را تدبیر کرده است و هر کدام تا سرآمدی مشخص در حرکتند؟ و آیا درنیافته\u200cاید که خدا به آنچه می\u200cکنید داناست؟"
      },
      {
        "index": 30,
        "text": "آری، آفرینش هستی و تدبیر امورِ آن تنها در اختیار خداست و این بدان جهت است که خداوند ثابت و پایدار است و هیچ گونه بطلانی در او راه ندارد و آنچه را که به جای او می\u200cخوانند و آن را معبود می\u200cنامند باطل است و ثبوت و قراری ندارد و نیز بدان جهت است که خداوند بلند مرتبه و منزّه از هر کاستی است، و بزرگ است و دارنده همه کمالات است."
      },
      {
        "index": 31,
        "text": "آیا ندیده\u200cای که کشتی\u200cها در دریا به وسیله بادها و دیگر عوامل که همه از نعمت\u200cهای خدایند روان می\u200cشوند؟ خداوند این گونه مقرر کرده است تا نشانه\u200cهای خود را به شما بنمایاند. به راستی در وزش بادها و حرکت کشتی\u200cها بر روی دریا، برای کسانی که صبرپیشه و سپاسگزارند نشانه\u200cهایی بر یکتایی خداوند است."
      },
      {
        "index": 32,
        "text": "و هنگامی که در میان دریا موج\u200cهایی بسان پاره\u200cهای ابر آنان را احاطه کند به درگاه خدا روی می\u200cآورند و او را برای نجات خویش می\u200cخوانند در حالی که عبادت و اطاعت خود را ویژه او می\u200cکنند، ولی هنگامی که آنان را به خشکی برسانَد و از نابودی رهایی بخشد، تنها تعداد اندکی از آنان به راه راست قدم می\u200cنهند و بر توحید پایداری می\u200cکنند و بیشترشان به شرک می\u200cگرایند و آیات الهی را نادیده می\u200cانگارند. آیات ما را جز عهدشکنان ناسپاس انکار نمی\u200cکنند."
      },
      {
        "index": 33,
        "text": "ای مردم، اکنون که دلیل یکتایی خدا را دانستید و پندهای شفابخش الهی را شنیدید، از پروردگار خود پروا کنید و آیات او را انکار نکنید و بترسید از روزی که هیچ پدری برای فرزندش چیزی را کفایت نمی\u200cکند. و هیچ فرزندی نیز کفایت کننده چیزی از پدرش نیست. به یقین وعده خدا در مورد برانگیختن مردگان حق است; پس مبادا زندگی دنیا شما را بفریبد و مبادا شیطان با وعده آمرزش خدا، شما را فریب دهد."
      },
      {
        "index": 34,
        "text": "همانا آگاهی از زمان برپایی قیامت تنها نزد خداست و اوست که باران را فرو می\u200cفرستد و [زمان، مکان و مقدار] آن را می\u200cداند، و نیز به جنین\u200cهایی که در رحم\u200cها هستند آگاه است، و هیچ کس نمی\u200cداند فردا چه دستاوردی خواهد داشت، و هیچ کس درنمی یابد که در چه سرزمینی خواهد مرد. به راستی خداوند دانا و خبیر است."
      }
    ],
    "index": 31
  },
  {
    "aya": [
      {
        "index": 1,
        "text": "الف. لام. میم."
      },
      {
        "index": 2,
        "text": "این است آن کتابِ نازل شده که هیچ تردیدی در حقانیت آن نیست، زیرا از جانب پروردگار جهانیان است."
      },
      {
        "index": 3,
        "text": "امّا مشرکان می\u200cگویند: محمّد خود قرآن را بربافته و آن را کتابی الهی می\u200cشمرد. نه، قرآن سراسر حق است و از جانب پروردگار توست تا مردمی را که پیش از تو پیامبری هشداردهنده برایشان نیامده است هشدار دهی باشد که راه یابند و هدایت شوند."
      },
      {
        "index": 4,
        "text": "خداوند کسی است که آسمان\u200cها و زمین و آنچه را که میان آن دو قرار دارد، در شش مرحله آفرید، آن گاه بر تخت فرمانروایی جهان استیلا یافت و به تدبیر امور پرداخت. جز او هیچ سرپرست و شفیعی که امور شما را تدبیر کند ندارید; پس آیا متوجه نمی\u200cشوید که اختیاردار جهان هستی خداست و تنها او شایسته پرستش است؟"
      },
      {
        "index": 5,
        "text": "شئون هستی را خدا تدبیر می\u200cکند و از آسمان ـ که مبدأ مدیریت این جهان است ـ امور زمین را به زمین فرو می\u200cفرستد; سپس آن امور در روزی که مقدارش برابر با هزار سال از سال\u200cهایی است که شما آدمیان برمی شمرید، به سوی او بالا می\u200cرود."
      },
      {
        "index": 6,
        "text": "اوست خداوند دانا به نهان و آشکار; شکست ناپذیر و مهربان."
      },
      {
        "index": 7,
        "text": "خدایی که آنچه را آفرید زیبا و نیکویش ساخت، و آفرینش آدمی را از گِل آغاز کرد."
      },
      {
        "index": 8,
        "text": "پس از آن، نسل او را از راه ولادت، از چکیده\u200cای که آبی پست و بی مقدار بود آفرید."
      },
      {
        "index": 9,
        "text": "و در پی خلقتِ نخستین انسان، به او شکل آدمی بخشید و از روحی بلندمرتبه که جلوه\u200cای الهی دارد در او دمید، و به شما گوش\u200cهای شنوا و چشم\u200cهای بینا و دل\u200cهای اندیشه گر عطا فرمود، ولی سپاسگزاری شما در برابر نعمت\u200cهای الهی بسی اندک است."
      },
      {
        "index": 10,
        "text": "منکران رستاخیز گفتند: آیا هنگامی که ما مُردیم و در زمین متلاشی و ناپدید شدیم، در آفرینشی جدید قرار خواهیم گرفت و دوباره زنده خواهیم شد؟ اینان با این سخن نمی\u200cخواهند قدرت خدا را انکار کنند، بلکه آنان دیدار پروردگارشان را نپذیرفته و بدان کافر شده\u200cاند."
      },
      {
        "index": 11,
        "text": "ای پیامبر، در پاسخ آنان بگو: شما در زمین ناپدید نمی\u200cشوید، بلکه فرشته مرگ که بر شما گماشته شده است، به هنگام مرگ، روح شما را که حقیقت شماست به تمام و کمال از اندامتان می\u200cستاند و سپس در روز رستاخیز به سوی پروردگارتان بازگردانده می\u200cشوید."
      },
      {
        "index": 12,
        "text": "ای کاش می\u200cدیدی زمانی را که مجرمان، سرهای خود را از شرمساری و پشیمانی در پیشگاه خداوندی که دیدارش را باور نداشتند به زیر افکنده\u200cاند و می\u200cگویند: پروردگارا! ما با مشاهده حقیقت بینا شدیم و از سرِ طاعت فرمان تو را شنیدیم، پس ما را به دنیا بازگردان، که اگر باز گردیم کار شایسته می\u200cکنیم، زیرا ما اهل یقین شده\u200cایم."
      },
      {
        "index": 13,
        "text": "[ولی باید بدانند که] اگر ما می\u200cخواستیم همه را هدایت کنیم، هر فردی را به تناسب حال و به اندازه استعدادش هدایت می\u200cکردیم [تا هیچ کس از جن و انس به دوزخ درنیفتد]، ولی این سخن از جانب من تثبیت شده است که قطعاً دوزخ را از همه جنّیان و آدمیانی که شیطان را پیروی کنند، پر خواهم کرد."
      },
      {
        "index": 14,
        "text": "پس شما کافران از آن رو که دیدار امروزتان را فراموش کردید و بدان بی اعتنا بودید، عذاب آتش را بچشید; ما نیز شما را به فراموشی سپرده بودیم و به نجات و سعادت شما که هم اکنون خواهان آنید، بی اعتنا بودیم. آری، به آنچه می\u200cکردید عذاب جاودانه را بچشید."
      },
      {
        "index": 15,
        "text": "تنها کسانی به نشانه\u200cهای ربوبیّت ما ایمان دارند که وقتی آن نشانه\u200cها را به آنان یادآوری کنند، برای سجده به درگاه خدا بر زمین می\u200cافتند و پروردگارشان را همراه با ثنایی شایسته و نیکو از هر بدی و کاستی پیراسته می\u200cشمرند بی آن که ذره\u200cای تکبّر ورزند."
      },
      {
        "index": 16,
        "text": "پهلوهایشان از بسترها جدا می\u200cشود و از خوابِ شبانه برمی خیزند و پروردگار خود را از روی بیم و امید می\u200cخوانند و از آنچه روزیشان کرده\u200cایم در راه خدا انفاق می\u200cکنند."
      },
      {
        "index": 17,
        "text": "به سزای کارهایی که می\u200cکردند، پاداشی فراتر از تصور آدمی به آنان داده می\u200cشود و هیچ کس نمی\u200cداند چه چیزهایی که مایه سرور و چشم روشنی هر بیننده\u200cای است، برای آنان نهان شده و ذخیره گشته است."
      },
      {
        "index": 18,
        "text": "پس آیا کسانی که مؤمنند، همچون کسانی اند که فاسق و سرکش اند؟ نه اینان برابر نیستند."
      },
      {
        "index": 19,
        "text": "و امّا کسانی که ایمان آورده و کارهای شایسته کرده\u200cاند، برای آنان باغ\u200cهایی است که در آنها سکونت می\u200cکنند. این عطایی است در برابر آنچه در دنیا انجام می\u200cدادند."
      },
      {
        "index": 20,
        "text": "و امّا کسانی که از فرمان خدا و پرستش او سربرتافته و رستاخیز را منکر شده\u200cاند، سزایشان آتش است. هرگاه بخواهند از آن بیرون بیایند، به آن بازگردانده می\u200cشوند و به آنان گفته می\u200cشود: بچشید عذاب آتش را، همان عذابی که پیوسته آن را دروغ می\u200cشمردید."
      },
      {
        "index": 21,
        "text": "قطعاً آنان را پیش از آن که در روز قیامت به عذاب بزرگ\u200cتر گرفتار سازیم، از رنج\u200cها و مشقت\u200cهای دنیوی که عذاب نزدیک\u200cتر است می\u200cچشانیم، شاید به خداپرستی بازگردند و از انکار آخرت بازایستند."
      },
      {
        "index": 22,
        "text": "و کیست ستمکارتر از آن کس که آیات پروردگارش به او تذکر داده شود آن گاه از آن روی برتابد؟ اینان مجرم اند و ما قطعاً در آخرت از مجرمان انتقام خواهیم گرفت."
      },
      {
        "index": 23,
        "text": "همانا به موسی تورات را که نزول قرآن را بر تو تأیید می\u200cکند عطا کردیم; پس مبادا درباره رستاخیز که روز لقای خداست و قرآن بیانگر آن است در تردید باشی; و ما تورات را وسیله هدایت بنی اسرائیل قرار دادیم."
      },
      {
        "index": 24,
        "text": "و از میان آنان گروهی را چون در امر دین شکیبایی ورزیدند و پیش از آن به آیات ما یقین داشتند، به امامت و رهبری گماردیم تا مردم را به فرمان ما به سرمنزل هدایت برسانند."
      },
      {
        "index": 25,
        "text": "به یقین، پروردگارت روز قیامت خود میان بنی اسرائیل درباره آنچه بر سرش اختلاف می\u200cکردند داوری خواهد کرد. و حق گرایان و باطل اندیشان را از هم جدا خواهد ساخت."
      },
      {
        "index": 26,
        "text": "آیا این واقعیت که بسیاری از امت\u200cها را هلاک ساختیم آنان را رهنمون نشده است؟ همان امت\u200cهایی که پیش از اینان بودند و هم اکنون اینان در خانه\u200cهای آنان راه می\u200cروند. به یقین در آنچه یاد شد، آیات و نشانه\u200cهایی است; پس آیا پندها را نمی\u200cشنوند و حق را نمی\u200cپذیرند؟"
      },
      {
        "index": 27,
        "text": "آیا ندیده\u200cاند که ما با ابرهای باران زا آب را به سوی زمین خشک که گیاهی در آن نروییده است می\u200cرانیم، و به وسیله آن زراعتی از زمین برمی آوریم که دام هایشان و خودشان از آن می\u200cخورند؟ آیا چشم نمی\u200cگشایند و نمی\u200cبینند؟"
      },
      {
        "index": 28,
        "text": "و مشرکان می\u200cگویند: اگر شما مؤمنان راست می\u200cگویید، این فتح و پیروزی که شما را به آن نوید داده\u200cاند چه وقت تحقق می\u200cیابد؟"
      },
      {
        "index": 29,
        "text": "ای پیامبر، بگو: روز فتح فرا می\u200cرسد، ولی در آن روز ایمانِ کسانی که کفر ورزیده\u200cاند سودی برایشان ندارد و عذاب آنان را فرا می\u200cگیرد و هیچ مهلتی به آنان داده نمی\u200cشود."
      },
      {
        "index": 30,
        "text": "پس روی از آنان برتاب و در انتظار آن باش که خداوند حق را بر باطل چیره سازد و تو را پیروز گرداند; آنان در انتظارند که با مردن و یا کشته شدن تو، دعوتت پایان پذیرد."
      }
    ],
    "index": 32
  },
  {
    "aya": [
      {
        "index": 1,
        "text": "ای پیامبر، کافران با پشتیبانی منافقان از تو می\u200cخواهند که با آنان و معبودانشان مخالفت نکنی تا آنان نیز متعرّض تو و خدایت نشوند; از خدا پروا داشته باش و از کافران و منافقان فرمان مبر، چرا که خداوند دانا و حکیم است."
      },
      {
        "index": 2,
        "text": "تو باید آنچه را از جانب پروردگارت به تو وحی می\u200cشود پیروی کنی و با کفرپیشگان و منافقان طبق فرمان خدا رفتار نمایی; به یقین خداوند به آنچه می\u200cکنید آگاه است."
      },
      {
        "index": 3,
        "text": "مخالفت با خواسته کافران و منافقان برای تو دشوار می\u200cنماید، ولی بر خدا توکّل کن که خداوند برای کارسازی بندگانش بسنده است."
      },
      {
        "index": 4,
        "text": "هیچ کس نمی\u200cتواند به دو امر متضاد اعتقاد داشته باشد، زیرا خداوند در درون هیچ کسی دو قلب قرار نداده است. پس تو نمی\u200cتوانی هم پیرو آرای کفرپیشگان و منافقان باشی و هم پیرو وحی الهی. خداوند، همسرانتان را که با (ظِهار) بسان مادران خویش می\u200cشمرید، مادران شما قرار نداده و آنان را بر شما حرام نساخته است; و نیز پسرخوانده\u200cهای شما را پسرانتان نشمرده است تا حکم پسران واقعی شما را داشته باشند و از شما ارث ببرند و همسرانشان مَحرم شما شوند. این گفتار شماست که بر زبان می\u200cرانید. خداوند به محتوای آن حکم نکرده است و خدا همواره حق می\u200cگوید و اوست که به راه درست هدایت می\u200cکند."
      },
      {
        "index": 5,
        "text": "پسرخوانده\u200cهای خود را آن گاه که نام می\u200cبرید، به نام پدرانشان بخوانید که این نزد خدا منصفانه\u200cتر است; و اگر پدرانشان را نمی\u200cشناسید، آنان برادران و دوستان دینی شمایند، پس آنان را با نام برادر و دوست بخوانید. و اگر از روی خطا یا فراموشی آنان را به نام غیر پدرانشان نام برده\u200cاید، بر شما گناهی نیست، ولی در آنچه دل هایتان قصد کرده است و از روی عمد بوده گناه کرده\u200cاید. آری کار ناروایی که از روی خطا یا فراموشی انجام شده است آمرزیده می\u200cشود، چرا که خداوند آمرزنده و مهربان است."
      },
      {
        "index": 6,
        "text": "پیامبر در امر دین و دنیای مؤمنان از آنان نسبت به خودشان سزاوارتر است، و همسران او به منزله مادران ایشانند. و در کتاب خدا ثبت است که خویشاوندان در ارث بردن از یکدیگر، بر همه مؤمنان و حتی مهاجران مقدّم\u200cاند، و از این پس هجرت و اُخوّت ایمانی سبب ارث نخواهد بود. آری می\u200cتوانید در حق برادران ایمانیِ خود کار نیکی کنید و با وصیّت، بخشی از دارایی\u200cهای خود را به آنان برسانید. این حکم در کتاب الهی نگاشته شده است."
      },
      {
        "index": 7,
        "text": "و یاد کن هنگامی را که از همه پیامبران پیمان گرفتیم که یک دین را ابلاغ کنند، و نیز از تو و از نوح، و از ابراهیم و موسی و عیسی پسر مریم; آری از همه آنان پیمانی استوار گرفتیم."
      },
      {
        "index": 8,
        "text": "خداوند این پیمان\u200cها را برعهده آنان نهاد و ابلاغ دین واحد را از آنان خواست تا از راستی پیشگان بخواهد راستی و درستیِ خود را در این دنیا با کردار و گفتار درست، آشکار سازند و آن را در مرحله عمل نشان دهند، و او برای کفرپیشگان عذابی دردناک آماده کرده است."
      },
      {
        "index": 9,
        "text": "ای کسانی که ایمان آورده\u200cاید، نعمت خدا را که در غزوه خندق بر شما نازل شد، به خاطر داشته باشید، آن هنگام که سپاهیانی از قبایل مختلف هم پیمان شدند و آهنگ شما کردند، و ما برای شکست آنان در شب\u200cهایی زمستانی بادی سرد بر آنان فرستادیم و لشکریانی از فرشتگان که شما آنها را نمی\u200cدیدید به سویشان گسیل داشتیم، و خدا به آنچه می\u200cکنید بیناست."
      },
      {
        "index": 10,
        "text": "هنگامی خداوند نعمت خود را به شما ارزانی داشت که لشکریانی از سمت بالای شما (از شرق مدینه) و لشکریانی از فرودست شما (غرب مدینه) بر شما هجوم آوردند; و هنگامی که از شدّت ترس و وحشت دیدگان به یک سو غلطید و جان\u200cها به حنجره\u200cها رسید و درباره خدا گمان\u200cها بردید."
      },
      {
        "index": 11,
        "text": "آن گاه که لشکر احزاب از شرق و غرب بر مسلمانان تاختند و سختی به نهایت رسید، مؤمنان آزموده شدند و از ترس به شدت مضطرب گشتند."
      },
      {
        "index": 12,
        "text": "و همان دم که منافقان و کسانی که در دل هایشان بیماری ریشه کرده بود و سست ایمان بودند، می\u200cگفتند: خداوند با نوید پیروزی ما را خام کرد و ما را جز به فریب وعده نداد و پیامبرش نیز چنین کرد."
      },
      {
        "index": 13,
        "text": "و آن دم که گروهی از منافقان و کسانی که سست ایمان بودند گفتند: ای مردم یثرب، شما را در برابر مشرکان توانِ ایستادگی نیست، به مدینه بازگردید. و گروهی دیگر از آنان از پیامبر اجازه می\u200cخواستند که برگردند، و می\u200cگفتند: خانه\u200cهای ما بی حفاظ است و در آن رخنه\u200cهایی است که از دزدان و دشمنان در امان نیست. در حالی که خانه هایشان بی حفاظ نبود. آنان با این بهانه فقط در پی آن بودند که از میدان نبرد بگریزند."
      },
      {
        "index": 14,
        "text": "و اگر زمانی که منافقان و سُست عقیده\u200cها در خانه\u200cهای خود به سر می\u200cبردند، از اطراف و اکناف بر آنان وارد می\u200cشدند، سپس از آنان خواسته می\u200cشد که از دین بازگردند، قطعاً خواسته آنان را می\u200cپذیرفتند و در پذیرش آن جز زمانی کوتاه درنگ نمی\u200cکردند."
      },
      {
        "index": 15,
        "text": "همانا این منافقان و بیماردلانِ سست ایمان پیش\u200cتر با خدا عهد بسته بودند که در میدان نبرد پشت به دشمن نکنند و از کارزار نگریزند، و پیمان خدا مورد سؤال قرار خواهد گرفت."
      },
      {
        "index": 16,
        "text": "بگو: اگر از مرگ یا کشته شدن فرار می\u200cکنید، هرگز فرار برای شما سودی ندارد، زیرا هر کسی سرآمدی دارد که تقدیم و تأخیری در آن نیست. و گیرم که گریز از میدان جنگ موجب تأخیر مرگ شود در این صورت نیز جز زمانی اندک از متاع دنیا بهره مند نخواهید شد، چرا که این زمان پایان پذیر است."
      },
      {
        "index": 17,
        "text": "بگو: هر آسایش و گزندی در گرو اراده خداست; اگر او رنجی برای شما بخواهد، یا رحمتی برایتان اراده کند کیست آن که شما را از خواسته او مانع شود؟ آنان برای خود هیچ سرپرست و یاوری جز خدا نخواهند یافت."
      },
      {
        "index": 18,
        "text": "همانا خداوند به کسانی از شما که مردم را از حضور در جنگ بازمی دارند و نیز به کسانی که به برادران هم مسلک خود می\u200cگویند: میدان نبرد را رها کنید و به سوی ما بیایید، آگاه است. آنان خود، جز زمانی کوتاه در کارزار حضور نمی\u200cیابند."
      },
      {
        "index": 19,
        "text": "از جانِ خود برای شما دریغ می\u200cکنند و بدان بخل میورزند، و هنگامی که با بروز نشانه\u200cهای نبرد، دهشت و ترس پدیدار شود، آنان را می\u200cبینی که به تو می\u200cنگرند و چشمانشان بر اثر ترس، بسان چشمان کسی که سایه\u200cای از مرگ بر او افکنده شده است، در حدقه\u200cها می\u200cچرخد. ولی آن گاه که با خاموش شدن آتش جنگ، ترس و وحشت زایل شود، با زبان\u200cهایی تیز شما را نیش می\u200cزنند و به شدت سرزنش می\u200cکنند و بر مال و منالی که بدان دست یافته\u200cاید بخل میورزند. اینان اگرچه اظهار ایمان می\u200cکنند، ولی ایمان نیاورده\u200cاند; از این رو خداوند اعمالشان را تباه ساخته، و این کار بر خدا آسان است."
      },
      {
        "index": 20,
        "text": "منافقان و بیماردلانِ سست ایمان از شدت ترس می\u200cپندارند لشکر احزاب از میدان کارزار نرفته\u200cاند، [در حالی که آنان گریخته بودند و غزوه خندق به پایان رسیده بود.] و اگر دوباره لشکر احزاب بازآیند، اینان دوست دارند که از مدینه به صحراها روند و در میان اعراب بادیه نشین به سر برند و در آن جا از خبرهای مربوط به شما پرسوجو کنند. [این را بدانید که] اگر آنان در میان شما باشند چندان ثمربخش نیست، زیرا جز اندک زمانی پیکار نمی\u200cکنند."
      },
      {
        "index": 21,
        "text": "قطعاً در گفتار و رفتار رسول خدا اقتدای نیکویی برای شماست. اقتدا به رسول خدا از عهده همه مدعیان ایمان برنمی آید، بلکه آن کسی پیرو اوست که به خدا و روز واپسین امید دارد و خدا را بسیار یاد می\u200cکند."
      },
      {
        "index": 22,
        "text": "برخورد منافقان و بیماردلانِ سست ایمان در رویارویی با دشمن این گونه بود. امّا مؤمنانِ راستین هنگامی که لشکر احزاب را مشاهده کردند و مدینه را در محاصره آنان دیدند، گفتند: این همان است که خدا به ما وعده داد و او راست گفت و این است وعده\u200cای که رسول خدا به ما داد و او راست گفت. و مشاهده لشکر احزاب سبب نشد که آنان گمانی ناروا برند و یا سخنی ناشایسته گویند، بلکه آنان را جز ایمان و تسلیم در برابر خدا نیفزود."
      },
      {
        "index": 23,
        "text": "مؤمنان با خدا عهد بستند که در برخورد با دشمنان از صحنه کارزار نگریزند. از میان آنان مردانی بودند که به آنچه با خدا بر سر آن پیمان بستند صادقانه وفا کردند. پس برخی از آنان با مردن یا کشته شدن در راه خدا، اجل خود را به پایان بردند و برخی از آنان این را انتظار می\u200cبرند و در پیمان و مواضع خود هیچ تغییر و تبدیلی ایجاد نکرده\u200cاند."
      },
      {
        "index": 24,
        "text": "[پدید آمدن اسباب ترس و اضطراب با هجوم لشکر احزاب] بدان هدف بود که خداوند مؤمنانی را که در پیمان خود صادق بودند به خاطر راستی شان سزا دهد، و منافقان را اگر بخواهد ـ در صورتی که توبه نکنند ـ عذاب کند و چنانچه توبه کنند توبه شان را بپذیرد و عذابشان نکند، چرا که خداوند آمرزنده و مهربان است."
      },
      {
        "index": 25,
        "text": "و خدا کافرانی را که جنگ احزاب را سامان دادند خشمگین و اندوهبار باز گرداند، بی آن که به هیچ نتیجه\u200cای که آرزوی آن را داشتند و آن را خیر می\u200cپنداشتند نایل شده باشند. آری، خدا جنگ را از مؤمنان باز داشت پس میان آنان و دشمنانشان پیکاری رخ نداد. و او نیرومند و شکست ناپذیر است."
      },
      {
        "index": 26,
        "text": "او کسانی از اهل کتاب را که از مشرکان پشتیبانی کردند، از دژها و بُرج هایشان به زیر آورد و در دل هایشان وحشت افکند [و آنان را تسلیم شما ساخت]، گروهی را می\u200cکشتید و گروهی را اسیر می\u200cکردید."
      },
      {
        "index": 27,
        "text": "و سرزمینشان و خانه\u200cها و ثروتشان و نیز سرزمین خیبر را که قدم در آن ننهاده بودید همه را بعد از ایشان از آنِ شما قرار داد، و خدا بر هر چیزی تواناست."
      },
      {
        "index": 28,
        "text": "ای پیامبر به همسرانت بگو: اگر به لذت\u200cها و بهره\u200cهای دنیوی دل بسته\u200cاید و خواهان زندگی دنیا و زیورهای آنید، با من نمی\u200cتوانید به سر برید، بیایید تا مالی که از آن بهره برید به شما بدهم و شما را طلاق گویم; طلاقی نیکو که در آن هیچ گونه کشمکش و نزاعی نباشد."
      },
      {
        "index": 29,
        "text": "و اگر در پی اطاعت از خدا و رسول او هستید و نیکبختی سرای آخرت را می\u200cطلبید و زندگی با پیامبر را بی آن که خواهان رفاه و زیور دنیا باشید، برتری می\u200cدهید، همچنان با من به سر برید که بی تردید خدا برای نیکوکاران شما پاداشی بزرگ آماده کرده است."
      },
      {
        "index": 30,
        "text": "ای همسران پیامبر، هر کس از شما کار ناشایسته و گناه بزرگِ آشکاری مرتکب شود عذابش دو چندان می\u200cشود و این کار بر خدا آسان است."
      },
      {
        "index": 31,
        "text": "و هر کس از شما، خاضعانه خدا و رسولش را فرمان بَرَد و کاری شایسته کند، پاداشش را دو چندان به او می\u200cدهیم و بهشت را که روزیِ ارزشمندی است برای او آماده ساخته\u200cایم."
      },
      {
        "index": 32,
        "text": "ای همسران پیامبر، اگر شما تقوا پیشه کنید، مانند هیچ یک از زنان دیگر نیستید، زیرا شما منزلتی والاتر دارید; پس مبادا در حضور مردان به ناز و نرمی سخن گویید که آن کس که در دلش بیماری است و ایمانش سست است، طمع میورزد; باید با لحنی متعارف که فسادانگیز نیست سخن بگویید."
      },
      {
        "index": 33,
        "text": "و در خانه\u200cهای خویش بمانید و آن گونه که زنان در روزگار جاهلیتِ نخست نمایان می\u200cشدند، در میان مردم نمایان نشوید و نماز را به پا دارید و زکات بدهید و از خدا و رسولش اطاعت کنید. جز این نیست که خدا می\u200cخواهد پلیدی را از شما اهل بیت بزداید و شما را از آثار آن به طور کامل پاک دارد."
      },
      {
        "index": 34,
        "text": "ای همسران پیامبر، آنچه از آیات خدا و معارف الهی که در خانه\u200cهای شما تلاوت می\u200cشود، به خاطر بسپارید و از آنها غفلت نکنید، که علم و قدرت خدا نافذ است و او به هر چیزی آگاهی دارد."
      },
      {
        "index": 35,
        "text": "به یقین، مردان و زنان مسلمان که در عمل به احکام دین پای بندند، و مردان و زنانی که دین را باور کرده\u200cاند، و مردان و زنانی که خدا و رسولش را از روی خضوع اطاعت می\u200cکنند، و مردان و زنان راستگو و مردان و زنانی که در مصیبت\u200cها و بر طاعت و دوری از گناه شکیبایند، و مردان و زنان فروتن و مردان و زنانی که در راه خدا انفاق می\u200cکنند، و مردان و زنانی که روزه می\u200cدارند، و مردان و زنانی که شرمگاه\u200cهای خود را از آنچه خدا حرام کرده است نگاه می\u200cدارند، و مردان و زنانی که با زبان و در دل بسیار یاد خدا می\u200cکنند، خداوند برای همه آنان آمرزش و پاداشی بزرگ فراهم کرده است."
      },
      {
        "index": 36,
        "text": "و هنگامی که خدا و رسولش درباره امری از امور مؤمنان فرمانی صادر کردند، هیچ مرد و زن مؤمنی در کارشان اختیاری ندارند و آنان را نرسد که آنچه خود می\u200cخواند برگزینند. و هر کس خدا و رسول او را نافرمانی کند قطعاً به گونه\u200cای آشکار گمراه گشته است."
      },
      {
        "index": 37,
        "text": "ای پیامبر، یاد کن زمانی را که به پسرخوانده ات زید که خدا بر او نعمت ارزانی داشته و هدایتش کرده بود و تو نیز به او نعمت بخشیده و از بردگی رهایش ساخته بودی می\u200cگفتی: همسرت را نزد خود نگاه دار و از خدا بترس و او را طلاق مده; و در نفس خود حقیقتی را پنهان می\u200cداشتی که خدا آشکار شدنش را اراده کرده بود; او زینب همسر زید را در شمار همسران تو مقرّر داشته بود و تو از مردم بیم داشتی که مبادا موافقت با طلاق زینب و سپس به همسری گرفتن او در ایمان مردم اثری نامطلوب داشته باشد; در حالی که خدا سزاوارتر بود که از او پروا کنی [و درصدد انجام فرمان او باشی]. پس هنگامی که زید از همسرش خواسته خود را تأمین نمود، او را به همسری تو درآوردیم. آری چنین کردیم تا بر مؤمنان ازدواج با همسرانِ پسرخواندگانشان دشوار نباشد [حتی] پس از آن که پسرخواندگان خواسته خود را از همسرانشان تأمین نموده باشند، و کار خداوند انجام شدنی است."
      },
      {
        "index": 38,
        "text": "بر پیامبر در آنچه خدا برای او مباح شمرده است هیچ گونه تنگنایی نیست. خداوند این سُنّت را درباره پیامبران پیشین نیز مقرر کرده بود که در کارهای مباح در تنگنا قرار نگیرند، و کار خدا دارای اندازه و حساب است و برای هر کسی آنچه را که مناسب اوست مقرر می\u200cکند."
      },
      {
        "index": 39,
        "text": "همانان که پیام\u200cهای خدا را ابلاغ می\u200cکردند و از خدا می\u200cترسیدند و از هیچ کس جز خدا بیم نداشتند، و حسابرس بودن خدا بس است; پس بایسته است که تنها از او پروا شود."
      },
      {
        "index": 40,
        "text": "محمّد پدر هیچ یک از مردان شما ـ نه زید و نه دیگران ـ نیست تا همسران طلاق داده شده آنان بر او حرام باشند، ولی رسول خدا و خاتم پیامبران است. و خدا به هر چیزی داناست."
      },
      {
        "index": 41,
        "text": "ای کسانی که ایمان آورده\u200cاید، خدا را بسیار یاد کنید و ذکر او گویید،"
      },
      {
        "index": 42,
        "text": "و بامدادان و عصرگاهان که شاهد تحول و دگرگونی هستید خدا را تسبیح کنید و او را از تغییر و تحول و از هر عیب و نقصی پاک بشمارید."
      },
      {
        "index": 43,
        "text": "زیرا اوست که رحمت خود را بر شما مؤمنان فرو می\u200cفرستد و فرشتگانش برای شما آمرزش می\u200cطلبند. تا خدا شما را از تاریکی\u200cهای غفلت به درآورد و به روشنایی یاد خویش هدایت کند، و او به مؤمنان مهربان است."
      },
      {
        "index": 44,
        "text": "روزی که آنان به لقای خدا می\u200cرسند، درودی که از جانب خدا و فرشتگانش نثار آنان می\u200cشود (سلام) است که نویددهنده سلامت و امنیت است، و خداوند برای آنان پاداشی ارزشمند و فراوان آماده کرده است."
      },
      {
        "index": 45,
        "text": "ای پیامبر، ما تو را فرستادیم تا بر رفتار و کردار امّت گواه باشی، و مؤمنان را به بهشت و پاداش\u200cهای الهی مژده دهی، و کافران و گنهکاران را از عذاب دوزخ بترسانی."
      },
      {
        "index": 46,
        "text": "تو را فرستادیم تا مردم را به اذن خدا به سوی او فراخوانی و در راهنمایی آنان به سوی سعادت چراغی تابان باشی."
      },
      {
        "index": 47,
        "text": "و به مؤمنان بشارت ده که برای آنان از جانب خداوند بخششی بزرگ است."
      },
      {
        "index": 48,
        "text": "و از کافران و منافقان فرمان مبر، و به آزارشان بی اعتنا باش، و برای دفع آن به خدا توکّل کن که خداوند برای این که کارها به او واگذار شود کافی است."
      },
      {
        "index": 49,
        "text": "ای کسانی که ایمان آورده\u200cاید، هرگاه زنان مؤمن را به نکاح خود درآوردید، سپس پیش از آن که با آنان همبستر شوید طلاقشان دادید، برای شما برعهده آنان عده\u200cای نیست که بخواهید روزهای آن را شماره کنید. ولی باید ـ چنانچه مهریه\u200cای برای آنان معیّن نکرده\u200cاید ـ مالی که از آن بهره برند به آنان بدهید و به خوبی، بی هیچ نزاع و خصومتی، آنان را رها سازید."
      },
      {
        "index": 50,
        "text": "ای پیامبر، ما برای تو آن همسرانت را که مهرشان را داده\u200cای حلال کردیم، و نیز کنیزانی را که خدا از غنایم جنگی به تو ارزانی کرده و تو مالک آنها شده\u200cای، و همچنین دختران عمو و دختران عمه\u200cها و دختران دایی و دختران خاله هایت را با این شرط که همراه تو هجرت کرده باشند. و اگر زنی مؤمن خود را بدون تقاضای مهریه، به پیامبر ببخشد و پیامبر بخواهد او را به همسری بگیرد، ما وی را برای پیامبر حلال کرده\u200cایم. البته این قانون مخصوص توست نه سایر مؤمنان; و ما دانسته\u200cایم که درباره زنانی که سایر مؤمنان به همسری می\u200cگیرند و درباره کنیزانی که مالک آنها می\u200cشوند چه احکامی مقرّر کرده\u200cایم; [آنچه مقرر داشته\u200cایم از روی علم بوده و مؤمنان به رعایت آن موظفند.] این هفت گروه از زنان را برای تو حلال کردیم تا هیچ مشقت و تنگنایی بر تو نباشد، و خداوند بسیار آمرزنده و مهربان است."
      },
      {
        "index": 51,
        "text": "بر تو رواست که نوبت همبستری با هر یک از همسرانت را که بخواهی به تأخیر افکنی و هر کدام را که بخواهی به سوی خود فراخوانی، و نیز رواست که از آنان کناره گیری کنی و نوبت همبستری مقرّر نداری. و بر تو گناهی نیست که از آنان که کناره گیری کرده\u200cای هر کدام را خواستی به سوی خود فراخوانی و برای او نوبت همبستری مقرر داری. این شیوه نزدیک\u200cتر است به این که آنان شادمان شوند و اندوهگین نشوند و همگیشان به آنچه به آنان داده\u200cای خشنود گردند. و خداوند به آنچه در قلب\u200cهای شماست آگاهی دارد، و خداوند مصلحت بندگان را می\u200cداند و در کیفر تبهکاران شتاب نمی\u200cکند."
      },
      {
        "index": 52,
        "text": "بعد از این زنان که اکنون همسر تواَند و خدا و رسولش را بر دنیا و زیورهای آن برگزیده\u200cاند، زنان دیگر بر تو حلال نیستند [از این پس نباید همسری برگزینی]. و نیز بر تو روا نیست که با طلاق دادن آنان زنان دیگری را به جای آنان به همسری بگیری، هر چند زیبایی شان تو را به شگفت آورد، مگر این که بخواهی کنیزی را به مِلک خود درآوری که این بر تو حلال است. از مخالفت خدا باید برحذر بود، که خدا بر هر چیزی نگهبان است."
      },
      {
        "index": 53,
        "text": "ای کسانی که ایمان آورده\u200cاید، داخل اتاق\u200cهای پیامبر نشوید، مگر این که به شما اجازه داده شود که برای خوردن طعامی به آن جا روید; ولی پیش از موعد به خانه او داخل نشوید تا در انتظار وقت غذا، ماندنِ شما به درازا کشد، بلکه همان زمان که دعوت شده\u200cاید به خانه او درآیید، و وقتی غذا خوردید پراکنده شوید و به هیچ سخنی دل نسپارید و سرگرم نشوید، زیرا درنگ شما او را آزار می\u200cدهد و از شما شرم می\u200cکند که بگوید بیرون بروید، ولی خدا از گفتن حق شرم ندارد. و چون از همسران پیامبر کالایی خواستید و ناچار شدید با آنان سخن بگویید، از پشت حجابی از آنان بخواهید و از پس پرده با آنان سخن بگویید. این شیوه برای دل\u200cهای شما و دل\u200cهای آنان پاکیزه\u200cتر است. و شما حق ندارید پیامبر خدا را آزار دهید، و پس از او نباید هیچ گاه با همسرانش ازدواج کنید، که این کار نزد خدا گناهی بزرگ است."
      },
      {
        "index": 54,
        "text": "اگر چیزی را آشکار کنید یا آن را نهان دارید خدا آن را می\u200cداند، زیرا خدا به هر آشکار و نهانی داناست."
      },
      {
        "index": 55,
        "text": "بر همسران پیامبر گناهی نیست که در برابر پدرانشان و پسرانشان و برادرانشان و پسرانِ برادرانشان و پسرانِ خواهرانشان و زنان همکیششان و نیز بردگان و کنیزانشان حجاب نداشته باشند. ای همسران پیامبر، از خدا پروا داشته باشید و احکام او را رعایت کنید، به یقین خدا بر هر چیزی شاهد و ناظر است."
      },
      {
        "index": 56,
        "text": "همانا خداوند رحمتش را بر پیامبر افاضه می\u200cکند و فرشتگانش برای او آمرزش می\u200cطلبند و او را به پاکی یاد می\u200cکنند; پس ای کسانی که ایمان آورده\u200cاید، شما نیز از خدا بخواهید تا او را از رحمت خود برخوردار سازد; و بر او سلام گویید، سلامی شایسته."
      },
      {
        "index": 57,
        "text": "کسانی که خدا و رسولش را آزار می\u200cرسانند، قطعاً خدا آنان را در دنیا و آخرت لعنت می\u200cکند; در دنیا از رحمت هدایت و در آخرت از مقام قُرب خویش محرومشان می\u200cسازد، و برای آنان عذابی خوارکننده آماده کرده است."
      },
      {
        "index": 58,
        "text": "کسانی که مردان و زنان مؤمن را بی آن که مرتکب گناهی شده باشند آزار می\u200cرسانند، قطعاً به آنان تهمت زده تا آزارشان را روا بشمارند پس بار بهتان و گناه آشکاری بر دوش می\u200cکشند."
      },
      {
        "index": 59,
        "text": "ای پیامبر، به همسران و دخترانت و به زنان مؤمنان بگو بخشی از مقنعه\u200cهای خویش را به خود نزدیک کنند تا گردن و سینه آنان آشکار نشود. این پوشش نزدیک\u200cترین راه است برای این که آنان به عفت و حجاب شناخته شوند و در نتیجه مورد آزار فاسقان قرار نگیرند، و خداوند بسیار آمرزنده و مهربان است."
      },
      {
        "index": 60,
        "text": "اگر منافقان و کسانی که در دل هایشان بیماری است و شایعه افکنانِ در مدینه، از کارهایشان باز نایستند، قطعاً تو را بر ضد آنان می\u200cشورانیم تا از مدینه بیرونشان کنی، آن گاه جز زمانی کوتاه در مجاورت تو در این شهر نخواهند زیست."
      },
      {
        "index": 61,
        "text": "این در حالی است که آنان لعنت شده\u200cاند; هر کجا یافت شوند باید دستگیر گردند و همگی به سختی کشته شوند."
      },
      {
        "index": 62,
        "text": "تبعید و کشتن منافقان و هم مسلکان آنان، که طغیانگری را از حد می\u200cگذرانند سنّتی است که خدا آن را در میان کسانی که پیش از شما درگذشته\u200cاند جاری ساخته است، و هرگز در سنت خدا تغییر و دگرگونی نخواهی یافت."
      },
      {
        "index": 63,
        "text": "مردم از تو درباره زمان برپایی قیامت و دوری و نزدیکی آن می\u200cپرسند; بگو: علم آن فقط در نزد خداست. چه چیزی تو را از آن آگاه می\u200cکند و تو از هنگام آن چه می\u200cدانی؟ شاید زمان برپایی قیامت نزدیک باشد."
      },
      {
        "index": 64,
        "text": "خداوند کافران را از رحمت خود دور ساخته و برای آنان آتشی فروزان آماده کرده است."
      },
      {
        "index": 65,
        "text": "برای همیشه در آن ماندگارند، در حالی که نه سرپرستی می\u200cیابند که نجاتشان را برعهده گیرد، و نه یاوری که در رهایی از آتش به آنان کمک کند."
      },
      {
        "index": 66,
        "text": "آن روز که صورت هایشان در آتش زیر و رو می\u200cشود، می\u200cگویند: ای کاش خدا را فرمان می\u200cبردیم و از پیامبرش اطاعت می\u200cکردیم."
      },
      {
        "index": 67,
        "text": "و خواهند گفت: پروردگارا، ما از سران و کهنسالان خود پیروی کردیم و آنان ما را از راه راست به گمراهی کشاندند."
      },
      {
        "index": 68,
        "text": "پروردگارا، آنان را از این عذاب، دو چندان ده، چرا که هم خود گمراه بودند و هم ما را به بیراهه بردند، و آنان را لعنت کن، لعنتی بزرگ، که ذرّه\u200cای از رحمت تو نصیبشان نشود."
      },
      {
        "index": 69,
        "text": "ای کسانی که ایمان آورده\u200cاید، پیامبرتان را با سخنانی که شایسته مقام نبوت نیست آزار ندهید و مانند آن کسانی از بنی اسرائیل نباشید که موسی را با تهمت و افترا آزار رساندند و خدا او را تبرئه کرد و ساحتش را از آنچه گفتند پاک ساخت، و او نزد خدا آبرومند بود."
      },
      {
        "index": 70,
        "text": "ای کسانی که ایمان آورده\u200cاید، از خدا پروا کنید و سخن راست و استوار گویید، و از بیهوده گویی و سخنان فسادانگیز بپرهیزید."
      },
      {
        "index": 71,
        "text": "اگر چنین باشید، خداوند اعمال و رفتار شما را برای شما به صلاح می\u200cآورد و برای شما گناهانتان را می\u200cبخشد. و هر کس از خدا و پیامبرش فرمان برد، قطعاً به سعادتی بزرگ نایل شده است."
      },
      {
        "index": 72,
        "text": "به راستی ما امانت خود را بر آسمان\u200cها و زمین و کوه\u200cها عرضه کردیم، ولی آنها سرباز زدند و از این که آن بار سنگین را برگیرند، امتناع کردند و از آن هراسناک شدند، اما انسان آن را برعهده گرفت، چرا که او ستمکار و نادان بود."
      },
      {
        "index": 73,
        "text": "فرجامِ برعهده گرفتن این امانت آن است که خداوند مردان و زنان منافق و مردان و زنان مشرک را عذاب می\u200cکند و با افاضه رحمت بر مردان و زنان مؤمن به آنان روی می\u200cآورد، چرا که خداوند بسیار آمرزنده و مهربان است."
      }
    ],
    "index": 33
  },
  {
    "aya": [
      {
        "index": 1,
        "text": "ستایش در این جهان از آنِ خداست; آن که هر چه در آسمان\u200cها و هر چه در زمین است مِلک اوست; و ستایش در جهان آخرت نیز از آنِ اوست، و او حکیم است که سرای آخرت را مقرر داشته، و او به جزئیات امور آگاه است."
      },
      {
        "index": 2,
        "text": "آنچه در زمین فرو می\u200cرود و آنچه از زمین بیرون می\u200cآید و آنچه از آسمان نازل می\u200cشود و آنچه در آسمان بالا می\u200cرود همه را می\u200cداند (به تمام حرکات و کارها آگاهی دارد) و سزا و پاداش هر عملی را می\u200cداند; او مهربان و آمرزنده است و مؤمنان را از رحمت و آمرزش خود برخوردار می\u200cسازد."
      },
      {
        "index": 3,
        "text": "با این حال، کسانی که کافر شدند، گفتند: قیامت به سراغ ما نخواهد آمد. بگو: آری خواهد آمد; به پروردگارم که نهان را می\u200cداند سوگند که به سراغ شما خواهد آمد. شما پراکنده شدن اجزای مردگان و تبدیل شدن آنها به خاک را دلیل انکار معاد انگاشته\u200cاید، ولی بدانید که هموزن ذرّه\u200cای، نه در آسمان\u200cها و نه در زمین، از دید پروردگار من دور نمی\u200cماند، و کوچک\u200cتر از آن و بزرگ\u200cتر از آن چیزی نیست مگر این که در کتابی روشنگر ثبت شده است."
      },
      {
        "index": 4,
        "text": "قیامت برپا خواهد شد، تا خدا کسانی را که ایمان آورده و کارهای شایسته کرده\u200cاند سزا دهد. اینانند که آمرزش و نعمت\u200cهای بهشت که روزیِ ارزشمندی است، برای آنان خواهد بود."
      },
      {
        "index": 5,
        "text": "و کسانی که برای از بین بردن آیات ما تلاش کرده\u200cاند تا ما را [به خیال خود] سخت درمانده کنند، عذابی دردناک خواهند داشت; عذابی که از کردار ناپسندشان پدید می\u200cآید."
      },
      {
        "index": 6,
        "text": "ولی کسانی که به آنان شناخت خدا و آیات او داده شده است، به خوبی می\u200cدانند کتابی که از جانب پروردگارت بر تو نازل شده و از آمدن قیامت خبر می\u200cدهد، سراسر حق است و به راه آن مقتدری که شکست ندارد و آن ستوده\u200cای که همه کارهایش زیباست، هدایت می\u200cکند."
      },
      {
        "index": 7,
        "text": "آنان که کفر ورزیده\u200cاند، از روی استهزا به همکیشان خود گفتند: آیا مردی را به شما نشان دهیم که شما را خبر می\u200cدهد که چون مردید و بدن هایتان کاملاً متلاشی و پراکنده گشت، قطعاً در آفرینشی جدید قرار می\u200cگیرید و حیاتی دوباره می\u200cیابید؟\u200c"
      },
      {
        "index": 8,
        "text": "نمی\u200cدانیم آیا این مرد عاقل است و آگاهانه سخن دروغینی را که خود ساخته است به خدا نسبت می\u200cدهد و یا نوعی جنون دامنگیرش شده و آنچه می\u200cگوید خیالبافیِ اوست. نه هیچ کدام نیست، ولی آنان که به حیات بازپسین ایمان ندارند در عذاب گرفتارند، از این رو به بیراهه می\u200cروند; بیراهه\u200cای که با حق فاصله\u200cای دور دارد."
      },
      {
        "index": 9,
        "text": "آیا به آسمان و زمین که پیش روی آنان و پشت سرشان است نظر نیفکنده\u200cاند؟ اگر بخواهیم زمین را می\u200cشکافیم و آنان را در زمین فرو می\u200cبریم و یا پاره\u200cهایی از آسمان بر آنان می\u200cافکنیم و هلاکشان می\u200cکنیم. همانا در این اندرز و اخطار برای هر بنده\u200cای که از نافرمانی خدا به اطاعت او روی آورد نشانه\u200cای است."
      },
      {
        "index": 10,
        "text": "همانا ما به داود از جانب خود عطیه\u200cای دادیم، آن گاه که کوه\u200cها و مرغان هوا را برای او رام ساختیم و گفتیم: ای کوه\u200cها و ای پرندگان، در تسبیح خدا با او هم آواز شوید و خدای را پیاپی تسبیح گویید، و نیز آهن را برای او نرم ساختیم."
      },
      {
        "index": 11,
        "text": "و گفتیم: زره\u200cهای فراخ بساز و در بافتن حَلقه\u200cهای آن اندازه نگهدار و آنها را متناسب با یکدیگر بساز، و به او و مردمش سفارش کردیم که کاری شایسته کنید که من آنچه را انجام می\u200cدهید می\u200cبینم."
      },
      {
        "index": 12,
        "text": "و باد را به تسخیر سلیمان درآوردیم که سیر بامداد آن (از ابتدای روز تا هنگام ظهر) سیر یک ماه، و سیر عصرگاهش (از ظهر تا هنگام غروب) سیر یک ماه راه بود، و مس را [در معدنش] برای او ذوب کردیم که بسان چشمه\u200cای روان بود، و از جن کسانی بودند که به فرمان پروردگارشان در برابر او کار می\u200cکردند، و [چنین مقرّر کردیم که] هر کس از آنها از دستور ما سرپیچی کند و به فرمان سلیمان نباشد، از عذاب آتش فروزان به او بچشانیم."
      },
      {
        "index": 13,
        "text": "جنیان برای او هر چه می\u200cخواست: از عبادتگاه\u200cها، مجسمه\u200cها، ظروف غذا که در بزرگی به حوضچه\u200cها می\u200cماندند، و دیگ\u200cهای بزرگ که در یک نقطه ثابت بودند، می\u200cساختند. ای خاندان داود، برای سپاسگزاری به درگاه خدا کارهای شایسته کنید، و بدانید که سپاسگزاران بسی بلند مرتبه\u200cاند، و اندکی از بندگان من سپاسگزارند."
      },
      {
        "index": 14,
        "text": "سلیمان بر عصای خود تکیه کرده بود که ما به مرگ وی حکم کردیم. وقتی او را میراندیم، چیزی جز موریانه جن و انس را به مرگ او رهنمون نشد، [به این طریق که] آن جنبنده خاکی عصای سلیمان را می\u200cخورد، تا عصا شکست و او بر زمین افتاد، آن گاه که فرو افتاد جنیان دریافتند که اگر غیب می\u200cدانستند، قبلاً از مرگ سلیمان آگاه می\u200cشدند و در آن فاصله در عذاب خوارکننده نمی\u200cماندند."
      },
      {
        "index": 15,
        "text": "به یقین قوم سبا را در محل سکونتشان نشانه\u200cای [از رحمت و نعمت خدا] بود: دو باغستان که یکی سمت راست و دیگری بر سمت چپ دیارشان قرار داشت. به آنان گفتیم: از رزق پروردگارتان که در این بوستان\u200cها پدید آورده است تناول کنید و او را بر نعمتش شکرگزار باشید. شهری است نیکو و دلپسند و پروردگاری است بس آمرزنده."
      },
      {
        "index": 16,
        "text": "ولی آنان روی گرداندند و سپاس خدا را به جا نیاوردند; پس به سزای کردارشان سیلاب آن سدّ را که در دیارشان بود بر آنان روانه کردیم. سیل، دیار قوم سبا را درنوردید و هر دو بوستانشان را نابود کرد، و ما باغ\u200cهای پرنعمتشان را به دو باغی که دارای میوه\u200cای تلخ و درخت شوره گز و اندکی درخت کُنار بود، تبدیل کردیم."
      },
      {
        "index": 17,
        "text": "این سزا را بدان سبب بر قوم سبا روا داشتیم که کفر ورزیدند و شکر نعمت نکردند، و آیا جز کسی را که بسیار ناسپاس است کیفر می\u200cدهیم؟"
      },
      {
        "index": 18,
        "text": "از نعمت\u200cهایی که به قوم سبا ارزانی داشته بودیم این بود که میان آنان و شهرهایی که در آنها برکت نهاده بودیم، آبادی\u200cهایی نزدیک به هم قرار داده بودیم; آبادی\u200cهایی آشکار که هر کدام از آنها از آبادی مجاورش قابل رؤیت بود، و نیز فاصله آنها را به یک اندازه مقرر کرده بودیم، و به آنان گفتیم: در این آبادی\u200cها سیر و سفر کنید; خواه روزها حرکت کنید و خواه شب\u200cها، هماره در امن و امانید و خطری در پیش ندارید."
      },
      {
        "index": 19,
        "text": "ولی قوم سبا آن نعمت\u200cها را ناسپاسی کردند و گفتند: پروردگارا، میان سفرهای ما فاصله\u200cهای دور و دراز قرار ده، که این همه شهر و دیار در طول سفر ملال آور است. آنان با ارتکاب گناهان بر خویشتن ستم کردند; ما هم آنان را از میان بردیم، به گونه\u200cای که هیچ اثری از ایشان باقی نگذاشتیم، جز این که آنها را به صورت قصه\u200cهایی بر سر زبان\u200cها نهادیم. آری آنان را سخت پراکنده ساختیم به گونه\u200cای که هیچ گروهی با نام و نشان قوم سبا یافت نمی\u200cشد. به راستی که در سرگذشت آنان برای هر کسی که بسیار شکیبا و سپاسگزار باشد، نشانه\u200cهایی است بر لزوم پرستش خدا و تحقق روز جزا و پاداش."
      },
      {
        "index": 20,
        "text": "به یقین ابلیس گمان خود را درباره آدمیان (گمراه ساختن آنان) به ثبوت رسانید، از این رو همگان جز گروهی که سرای آخرت را باور داشتند، از او پیروی کردند."
      },
      {
        "index": 21,
        "text": "و ابلیس بر آدمیان هیچ گونه تسلطی ندارد که به اجبار آنان را به بیراهه برد، مگر سلطه\u200cای که آدمیان خود بخواهند، و این مقدار سلطه را از آن رو به ابلیس دادیم تا کسی را که به آخرت ایمان دارد از کسی که در آن شک دارد مشخص کنیم. و پروردگارت بر هر چیزی نگهبان است و هیچ چیز از علم او محو نمی\u200cشود."
      },
      {
        "index": 22,
        "text": "ای پیامبر، به مشرکان بگو: کسانی را که به جای خدا معبود خود پنداشته\u200cاید بخوانید و نیازهایتان را از آنها بخواهید; آنها هموزن ذرّه\u200cای نه در آسمان\u200cها و نه در زمین مالک نیستند و در ملکیت آسمان\u200cها و زمین هیچ شرکتی با خدا ندارند و هیچ یک از آنها در تدبیر امور هستی یاور و پشتیبان خدا نیست، پس چگونه می\u200cتوانند نیازی را برآورده سازند تا سزاوار پرستش باشند؟"
      },
      {
        "index": 23,
        "text": "مشرکان می\u200cپندارند معبودانشان شفاعتگر آنانند و امورشان در دنیا به واسطه آنها تدبیر می\u200cشود، در حالی که شفاعت هیچ کس، حتی شفاعت فرشتگان ـ که خدا آنان را در تدبیر امور هستی واسطه قرار داده است ـ در پیشگاه خدا سودی نمی\u200cبخشد، مگر برای کسی که او رخصت دهد و فرشتگان را امر کند که شفیع او شوند و کارش را سامان بخشند. فرشتگان خاضعانه در انتظار فرمان الهی\u200cاند، و در این فاصله ترسان و نگرانند، تا چون فرمان الهی در رسد و تدبیر برخی امور به آنان واگذار شود، آرام گیرند و ترس از دل هایشان زدوده شود. در این هنگام فرشتگان زیردست از مهتران خود می\u200cپرسند: پروردگارتان چه فرمان داد؟ می\u200cگویند: آنچه فرمود حق است که نه دگرگون می\u200cشود و نه باطل می\u200cگردد، و اوست بلند مرتبه\u200cای که هر چیزی در برابر او بی مقدار است، و اوست بزرگی که جهان هستی در برابر او کوچک است."
      },
      {
        "index": 24,
        "text": "ای پیامبر، از مشرکان بپرس: چه کسی از آسمان\u200cها و زمین به شما روزی می\u200cدهد؟ آنان هرچند دریافته\u200cاند که معبودانشان توانِ آفرینش ندارند تا روزی دهنده باشند، ولی به این حقیقت اعتراف نمی\u200cکنند; پس تو خود در پاسخ بگو که خدا روزی دهنده شماست نه معبودانتان. و بگو: ما و شما در دو جبهه مخالف قرار داریم; یا ما بر طریق هدایتیم و شما در گمراهی آشکار، و یا شما بر طریق هدایتید و ما در گمراهی آشکار; اینک بیندیشید و ره یافته را از گمراه باز شناسید."
      },
      {
        "index": 25,
        "text": "بگو: نه از شما درباره گناهی که ما مرتکب شده\u200cایم پرسش می\u200cشود و نه از ما درباره آنچه شما می\u200cکنید سؤال خواهد شد."
      },
      {
        "index": 26,
        "text": "بگو: پروردگارمان ما و شما را در سرای آخرت یکجا گرد می\u200cآورد; سپس میان ما و شما به حق جدایی می\u200cاندازد و ما را از یکدیگر متمایز می\u200cسازد، تا هر کسی به سزای خود برسد. اوست که همه چیزها را مشخص می\u200cسازد و نیکوکاران را از بدکاران جدا می\u200cکند و به هر چیزی داناست."
      },
      {
        "index": 27,
        "text": "بگو: کسانی را که به خدا ملحق نموده و همتایان او پنداشته\u200cاید به من نشان دهید تا بنگرم آیا در آنها ویژگی\u200cهایی از خدا وجود دارد که شایسته پرستش باشند؟ هرگز چنین نیست. آنها از آن رو که یا فاقد علم و قدرت و حیاتند و یا این ویژگی\u200cها را خدا به آنها عطا کرده است خدا نیستند تا سزاوار پرستش باشند. آن که شایسته پرستش است خداوندی است که عزیز است پس کسی به الوهیت و ربوبیت او راهی ندارد، و حکیم است پس خود نیز کسی را از آن بهره ای نمی\u200cدهد که کاری گزاف است."
      },
      {
        "index": 28,
        "text": "ما تو را به رسالت نفرستادیم مگر برای این که مردم را از گناه بازداری و بشارت دهنده و اخطارکننده باشی، ولی بیشتر مردم نمی\u200cدانند که اگر جز خدا پروردگاری داشتند، حتماً از جانب او پیامبری اخطارکننده و بشارت دهنده برای آنان می\u200cآمد."
      },
      {
        "index": 29,
        "text": "کفرپیشگان به مسخره از پیامبر و مؤمنان می\u200cپرسند: اگر راست می\u200cگویید که قیامتی در کار است، این وعده کی تحقق خواهد یافت؟"
      },
      {
        "index": 30,
        "text": "بگو: برای شما وعده روزی خواهد بود که نه اندک زمانی از آن باز می\u200cمانید که دیرتر از وقتش بدان رسید و نه از آن سبقت می\u200cگیرید که زودتر از هنگامش به آن درآیید."
      },
      {
        "index": 31,
        "text": "آنان که به رسالت پیامبران کافر شدند گفتند: ما هرگز نه به این قرآن ایمان می\u200cآوریم و نه به تورات و انجیل که پیش از آن بوده\u200cاند. ای پیامبر، ای کاش می\u200cدیدی زمانی را که این ستمکاران در پیشگاه خدا برای محاسبه و مجازات بازداشت شده\u200cاند و به بحث و جدال می\u200cپردازند و هر دسته\u200cای سخن دسته دیگر را مردود می\u200cشمرد. در آن روز کافرانی که به دست مستکبران کفرپیشه به ناتوانی کشیده شده بودند به آنان می\u200cگویند: اگر شما نبودید و ما را به کفر مجبور نمی\u200cکردید قطعاً ما مؤمن می\u200cشدیم."
      },
      {
        "index": 32,
        "text": "سران مستکبر به پیروان مستضعف خود خواهند گفت: آیا پس از آن که هدایت به سراغتان آمد و به شما ابلاغ شد، چگونه می\u200cتوانید ادّعا کنید که ما شما را به اجبار از هدایت بازداشتیم؟ این گونه نیست، شما خود مجرم و گنهکار بودید."
      },
      {
        "index": 33,
        "text": "و مستضعفان در پاسخ به سران مستکبر می\u200cگویند: [اگرچه ما را به اجبار از ایمان بازنداشتید، ولی] در گرایش ما به کفر، شما نیز دخالت داشتید. شما بودید که شب و روز فریبکاری کردید و پیوسته توطئه\u200cها به کار بردید تا ما را به اطاعتِ خود واداشتید و ما هم آن گاه که خواستید به خدای یگانه کافر شویم و برای او همتایانی قرار دهیم خود را به پیروی از شما ناچار دیدیم. آنان وقتی عذاب دوزخ را می\u200cبینند پشیمان می\u200cشوند امّا پشیمانی خود را پنهان می\u200cدارند، و ما در گردن کسانی که کفر ورزیده\u200cاند زنجیرها می\u200cنهیم. آیا جز به آنچه می\u200cکردند سزا داده می\u200cشوند؟ این زنجیرها که در عذابشان داشته همان اعمال آنان است."
      },
      {
        "index": 34,
        "text": "و ما در هیچ آبادیی پیامبری که مردم را از عذاب بیم دهد نفرستادیم جز این که مرفهان آن به پیامبران گفتند: ما به آنچه بدان رسالت یافته و به ابلاغ آن مأمور شده\u200cاید، کافریم."
      },
      {
        "index": 35,
        "text": "و نیز گفتند: ما دارایی\u200cها و فرزندانمان بیش از دیگران است و این نشانه کرامت ما نزد خداست، پس ما هرگز گرفتار عذاب او نخواهیم شد."
      },
      {
        "index": 36,
        "text": "در پاسخ آنان بگو: پروردگار من روزی را برای هر کس که بخواهد وسعت می\u200cبخشد و بر هر کس که بخواهد تنگ می\u200cگیرد. این نه گواه کرامت و سعادت است و نه نشانه پستی و اهانت، ولی بیشتر مردم نمی\u200cدانند که فراوانی نعمت و تنگی معیشت به دست خداوند است."
      },
      {
        "index": 37,
        "text": "ای مردم، دارایی\u200cهای شما و فرزندانتان چیزی نیست که شما را نزد ما مقرّب سازد; تنها کسانی که ایمان آورده و با انفاق اموالشان در راه خدا و گسترش ایمان و عمل صالح در میان فرزندان خویش، کار شایسته کرده باشند، اینانند که در برابر آنچه کرده\u200cاند، پاداشی مضاعف خواهند داشت و در غرفه\u200cهای رفیع بهشت از هر گزند و عذابی ایمنند."
      },
      {
        "index": 38,
        "text": "کسانی که برای از بین بردن آیات ما تلاش می\u200cکنند تا ما را [به خیال خود] سخت درمانده سازند، در عذاب احضار می\u200cشوند; هرچند اموال و فرزندانشان بسیار باشد."
      },
      {
        "index": 39,
        "text": "بگو: پروردگار من روزی را برای هر کس از بندگانش که بخواهد وسعت می\u200cبخشد و بر هر کس که بخواهد تنگ می\u200cگیرد; پس نه انفاق موجب کم شدن روزی است و نه خودداری از انفاق مایه فزونی آن. و هر چه را در راه خیر انفاق کنید ـ خواه کم باشد یا زیاد ـ خدا آن را در دنیا یا آخرت عوض می\u200cدهد و او بهترین روزی دهندگان است که از سرِ جود می\u200cبخشد نه به امید عوض."
      },
      {
        "index": 40,
        "text": "یاد کن روزی را که خداوند همه آنان (فرشتگانی که پرستش می\u200cشدند و پرستشگران آنان) را گرد می\u200cآورد، سپس به فرشتگان می\u200cگوید: آیا از این که اینان شما را می\u200cپرستیدند، خرسند بودید."
      },
      {
        "index": 41,
        "text": "فرشتگان می\u200cگویند: خداوندا، ما تو را از هر کاستی و از این که تو را شریکی باشد، منزّه می\u200cشمریم; تو ولیّ ما هستی نه آنان; ما هیچ گاه از این که آنان ما را عبادت می\u200cکردند، خشنود نبوده\u200cایم. آنان جنیان را می\u200cپرستیدند و جنیان به این پرستش شادمان بودند. آنان بیشترشان به جنیان ایمان داشتند."
      },
      {
        "index": 42,
        "text": "پس امروز برای شما آشکار شد که هیچ کدام برای دیگری نه سودی را در اختیار دارید تا آن را فراهم آورید و نه مالک زیانی هستید تا آن را دفع کنید; و امروز به کسانی که با شرک ورزیدن خود ستم روا داشتند، می\u200cگوییم: عذاب آتش را بچشید; همان آتشی که پیوسته آن را دروغ می\u200cشمردید."
      },
      {
        "index": 43,
        "text": "و هنگامی که آیات روشن و تردیدناپذیر ما بر آنان تلاوت شود، سران شرک به پیروان خود می\u200cگویند: محمّد پیامبر نیست، او مردی است که می\u200cخواهد شما را از آنچه پدرانتان از دیرباز می\u200cپرستیدند بازدارد. و نیز می\u200cگویند: این چیزهایی که آنها را کلام خدا می\u200cنامد، جز سخنی دروغ که بر خدا بافته شده چیزی نیست. و کسانی که کافر شدند، درباره این قرآنِ سراسر حق ـ آن گاه که به ایشان رسید ـ گفتند: این جز افسونی آشکار نیست."
      },
      {
        "index": 44,
        "text": "این مشرکان، حقِ آشکار را به پیروی از هوای خویش افسون می\u200cخوانند و بر ادّعای خود برهانی ندارند، زیرا ما به آنان کتاب\u200cهایی آسمانی نداده\u200cایم که آنها را فراگیرند و بتوانند حق را از باطل تشخیص دهند; و پیش از تو پیامبری که بیمشان دهد به سویشان نفرستاده\u200cایم تا حقایق را بیان کند و آنان به استناد تعالیم او درست را از نادرست بازشناسند."
      },
      {
        "index": 45,
        "text": "کسانی هم که پیش از این مشرکان بودند آیات ما را دروغ شمردند، در حالی که اینان به یک دهم امکاناتی که به آنان داده بودیم نرسیده\u200cاند. آنان رسولان ما را تکذیب کردند و گرفتار عذاب شدند; پس [بنگرند که] عقوبت من چگونه بود; آن گاه دریابند که کیفر دادن اینان به راستی آسان است."
      },
      {
        "index": 46,
        "text": "به مشرکان بگو: من شما را فقط یک پند می\u200cدهم و بدان توصیه می\u200cکنم، و آن این که به خاطر خدا، دو تا دو تا، یا یکی یکی به پا خیزید، آن گاه درباره پیامبر بیندیشید. هیچ نوع جنونی دامنگیر او نیست. شما او را خوب می\u200cشناسید; سال\u200cها همراه و همنشین شما بوده است. او جز پیامبری نیست که پیش از فرارسیدن عذابی سخت، شما را از آن بیم می\u200cدهد."
      },
      {
        "index": 47,
        "text": "بگو: هر پاداشی که در برابر رسالت خود از شما خواسته\u200cام مال خودتان باشد. من مزدی از شما نخواسته\u200cام و نمی\u200cخواهم. پاداش من جز برعهده خدا نیست. او بر هر چیزی شاهد و ناظر است و کار مرا نیز خود نظاره می\u200cکند."
      },
      {
        "index": 48,
        "text": "بگو: همانا پروردگارم حق را می\u200cافکند و به وسیله آن باطل را نابود می\u200cکند. او به همه نهانها بسی داناست."
      },
      {
        "index": 49,
        "text": "بگو: با نزول قرآن، حق به صحنه آمد و بعد از این دیگر باطل نه چیز جدیدی به میدان می\u200cآورد و نه چیزی را که گذشته است احیا می\u200cکند."
      },
      {
        "index": 50,
        "text": "بگو: اگر گمراه شوم، جز این نیست که خود به بیراهه رفته\u200cام و آن بر عهده خودم است; و اگر هدایت یابم، در اثر آن حقایقی است که پروردگارم به من وحی می\u200cکند، چراکه او شنونده دعاهاست و به بندگانش نزدیک است."
      },
      {
        "index": 51,
        "text": "ای کاش می\u200cدیدی زمانی را که مشرکان قریش و هم مسلکانشان در آستانه مرگ در ترس و وحشت قرار می\u200cگیرند و نمی\u200cتوانند از سیطره خدا دور بمانند، و از مکانی نزدیک گرفته می\u200cشوند، چرا که میان آنان و خدا فاصله\u200cای نیست."
      },
      {
        "index": 52,
        "text": "آنان در آخرت خواهند گفت: به قرآن ایمان آوردیم. اما چگونه از جهان آخرت که از سرای عمل دور است، دست یافتن به ایمانی کارساز برای آنان میسر است؟!"
      },
      {
        "index": 53,
        "text": "در آن سرا، ایمانشان به قرآن بی اثر است، چرا که قبلاً بدان کافر شدند و از دنیا، آن سرای دور از آخرت، جهان دیگر را که از دیدشان نهان بود، هدف تیرهای انکار که برخاسته از گمان بود قرار دادند."
      },
      {
        "index": 54,
        "text": "با مرگ، میان آنان و لذّت\u200cهایی که به آنها رغبت داشتند فاصله افتاد; همان گونه که پیش\u200cتر با امثال آنان از امت\u200cهای گذشته نیز چنین رفتار شد، چرا که آنان نیز درباره آخرت سخت در تردید بودند."
      }
    ],
    "index": 34
  },
  {
    "aya": [
      {
        "index": 1,
        "text": "ستایش از آنِ خداوند است که پدیدآورنده آسمان\u200cها و زمین است و فرشتگان را رسولانی قرار داده است تا در عالم تکوین و تشریع اجراکننده فرمانش باشند; برخی از آنها دو بال و برخی سه بال و برخی چهار بال دارند. او هر چه بخواهد در آفرینش می\u200cافزاید; همانا خداوند بر هر چیزی تواناست."
      },
      {
        "index": 2,
        "text": "هر نعمتی را که خدا بر مردم بگشاید که همه برخاسته از رحمت اوست، هیچ بازدارنده\u200cای برای آن نخواهد بود و آنچه را بازدارد، هیچ بخشنده\u200cای بعد از او نیست که آن را گسیل دارد، و اوست شکست ناپذیری که هر چه خواهد همان شود، و حکیمی است که هر چه کند بر طبق حکمت و مصلحت کند."
      },
      {
        "index": 3,
        "text": "ای مردم، نعمت\u200cهای خدا را که به شما ارزانی داشته شده است به خاطر آورید; آیا آفریدگاری جز خدا از آسمان و زمین به شما روزی می\u200cدهد؟ پس معبودی سزاوار پرستش جز او نیست. شما تا کی از حقّ بازداشته می\u200cشوید و به شرک روی می\u200cآورید؟"
      },
      {
        "index": 4,
        "text": "و اگر مشرکان پس از شنیدن دلایل روشن، تو را تکذیب کردند و پیامت را دروغ شمردند، اندوهگین مشو، زیرا چیز تازه\u200cای رخ نداده است، و پیش از تو نیز رسولانی [بسیار]، تکذیب شدند. آری غمگین مباش، چرا که همه کارها [از جمله کار آنان] به خدا باز گردانده می\u200cشود و او به سزای ستیزشان با حق، آنان را کیفر می\u200cدهد."
      },
      {
        "index": 5,
        "text": "ای مردم، وعده خدا قطعاً تحقق خواهد یافت و رستاخیز برپا خواهد شد; پس مبادا زندگی دنیا با زیورها و لذت هایش شما را بفریبد و روز حساب را از یادتان ببرد و شیطان آن موجود حیله گر با نشان دادن جلوه\u200cهای عفو و رحمت خدا، شما را اغفال کند!"
      },
      {
        "index": 6,
        "text": "چرا که شیطان دشمن شماست، پس شما نیز او را دشمن خود بدانید و از پیروی او بپرهیزید. جز این نیست که او گروه خویش را فرا می\u200cخواند تا سرانجام اهل آتش فروزان دوزخ شوند."
      },
      {
        "index": 7,
        "text": "کسانی که کافر شده\u200cاند، آنان را به فراخور کفرشان عذابی سخت است، و کسانی که ایمان آورده و کارهای شایسته کرده\u200cاند آنان را نیز به فراخور ایمان و عملشان آمرزش و پاداشی بزرگ خواهد بود."
      },
      {
        "index": 8,
        "text": "پس آیا آن کس که عمل ناپسندش برای او آراسته شده و آن را زیبا می\u200cبیند همچون کسی است که کردار ناپسند را بد می\u200cداند؟! هرگز این دو یکسان نیستند. خدا هر که را بخواهد گمراه می\u200cسازد، و هر که را بخواهد هدایت می\u200cکند. اکنون که دریافتی امر هدایت و ضلالت به دست خداست، مبادا به خاطر اندوه\u200cها و حسرت\u200cهایی که بر کفرورزی آنان می\u200cخوری جانت تباه شود. خداوند به آنچه می\u200cکنند داناست. اوست که می\u200cداند چه کسی با کرداری که دارد شایسته هدایت است و چه کسی سزاوار ضلالت."
      },
      {
        "index": 9,
        "text": "و خداوند آن کسی است که بادها را فرستاد و آنها ابرهایی را به حرکت آوردند و منتشر ساختند آن گاه ابرها را به سوی سرزمینی مرده راندیم و بدین وسیله زمین را پس از آن که مرده بود، با رویش گیاهان و درختان زنده ساختیم. زنده ساختن انسان\u200cها و برانگیختن آنان در روز قیامت نیز همین گونه است."
      },
      {
        "index": 10,
        "text": "هر کس عزت می\u200cطلبد باید آن را از خدا و در بندگیِ خالصانه او بجوید، چرا که عزت به تمامی از آنِ خداست. سخنان پاک که حاوی باورها و اعتقادات درست است به سوی خدا بالا می\u200cرود و به قرب الهی می\u200cرسد، و کردار شایسته آنها را صعود می\u200cدهد; اما کسانی که مکرهای ناپسند می\u200cکنند تا عزّتی به چنگ آورند برای آنان عذابی سخت خواهد بود و مکر آنان است که تباه و بی اثر می\u200cشود."
      },
      {
        "index": 11,
        "text": "و خداست که شما را از خاکی و سپس از نطفه\u200cای آفرید، آن گاه شما را جفت ـ گروهی را مرد و گروهی را زن ـ قرار داد; و هیچ مادینه\u200cای حمل برنمی گیرد و وضع حمل نمی\u200cکند مگر به علم خدا، و به هیچ سالمندی عمر دراز داده نمی\u200cشود و از عمر هیچ کس کاسته نمی\u200cگردد مگر این که هم مدّت عمر او و هم سبب دراز یا کوتاه شدن آن در کتابی ثبت است. به یقین این تدبیر دقیق که حاکم بر جهان است بر خدا آسان است."
      },
      {
        "index": 12,
        "text": "دو دریا برابر نیستند; این یکی شیرین است و تشنگی را فرومی نشاند و نوشیدنش گواراست و این یکی ناگوار و سخت شور است، ولی از هر دو، گوشتی تازه می\u200cخورید و از آنها زیوری که آن را می\u200cپوشید بیرون می\u200cآورید; و کشتی\u200cها را در دریا می\u200cبینی که آبها را می\u200cشکافند و به پیش می\u200cروند، تا شما روزی خود را که فضل خداست بجویید، و شاید شما بر این نعمت\u200cها شکرگزاری کنید."
      },
      {
        "index": 13,
        "text": "خداوند پیوسته شب را در روز فرو می\u200cبرد و با کاستن از روز بر شب می\u200cافزاید و همواره روز را در شب فرو می\u200cبرد و با کاستن از شب بر روز می\u200cافزاید، و خورشید و ماه را رام ساخته و نظام آنها را تدبیر کرده است. هر یک تا سرآمدی معین روانند. ای انسان\u200cها، این است خداوند، پروردگار شما که امورتان را تدبیر می\u200cکند. پادشاهی تنها از آنِ اوست، امّا کسانی که شما آنها را به جای او می\u200cخوانید مالک پوستِ هسته خرمایی هم نیستند."
      },
      {
        "index": 14,
        "text": "آنها را بخوانید تا باور کنید که مالک چیزی نیستند. اگر آنها را بخوانید، دعا و درخواست شما را نمی\u200cشنوند، و اگر بشنوند شما را اجابت نمی\u200cکنند، و روز قیامت شرک شما را انکار می\u200cکنند و از شما تبری می\u200cجویند; و ای پیامبر، هیچ خبردهنده\u200cای چون خداوندِ آگاه، تو را از حقیقت امر آگاه نمی\u200cکند."
      },
      {
        "index": 15,
        "text": "ای مردم، شمایید که به خدا نیازمندید، و خداست که بی نیاز است و کارهایش همه پسندیده و زیباست."
      },
      {
        "index": 16,
        "text": "اگر بخواهد، شما را هلاک می\u200cسازد و از میان می\u200cبرد، زیرا به شما نیازی ندارد، و آن گاه آفریدگانی جدید می\u200cآورد."
      },
      {
        "index": 17,
        "text": "و این کار بر خداوند دشوار نیست."
      },
      {
        "index": 18,
        "text": "و هیچ کس بار گناه دیگری را بر دوش نمی\u200cگیرد. پس اگر گرانباری که بار گناهش بر او سنگینی می\u200cکند، دیگری را به سوی بار خویش فراخوانَد تا بار گناهش را او برگیرد پاسخی نمی\u200cشنود و چیزی از آن برداشته نمی\u200cشود، هرچند خویشاوندش را فراخوانده باشد. این تکذیب کنندگان رسالت [که خدا هدایتشان را نخواسته است]، از انذارها و هشدارهای تو سودی نمی\u200cبرند. آنان چنانند که گویا اصلاً هشدارشان نداده\u200cای. تو فقط کسانی را هشدار می\u200cدهی و هشدار تو برایشان مفید است که در پی آن از خدا می\u200cهراسند و از عذاب و کیفر او که از دیدشان نهان است می\u200cترسند و نماز را به پا می\u200cدارند. اینان پاک و پاکیزه\u200cاند، و هر که پاک شود جز این نیست که به سود خود پاک می\u200cشود و نفع آن به خدا نمی\u200cرسد، چرا که بازگشت همگان [پاکان و ناپاکان] به سوی خداست."
      },
      {
        "index": 19,
        "text": "کافران کورند و مؤمنان بینا، و کور و بینا برابر نیستند."
      },
      {
        "index": 20,
        "text": "کافران در تاریکی\u200cها هستند و مؤمنان در روشنایی، و هرگز تاریکی\u200cها و نور یکسان نیستند."
      },
      {
        "index": 21,
        "text": "مؤمنان سرانجام در سایه دلپذیر بهشت درمی آیند و کافران در حرارتِ سوزان دوزخ، و سایه و حرارتِ سوزان همسان نیستند."
      },
      {
        "index": 22,
        "text": "مؤمنان زنده دلانند و کافران دل مردگان، و هیچ گاه زندگان و مردگان برابر نیستند. خداست که حق را به هر که بخواهد می\u200cشنواند و او را هدایت می\u200cکند، و تو ای پیامبر، نمی\u200cتوانی به کسانی که چون مردگان در قبرها مدفونند حقیقت را بشنوانی و آنان را هدایت کنی."
      },
      {
        "index": 23,
        "text": "تو فقط اخطارکننده\u200cای و باید مردم را از عذاب الهی بترسانی."
      },
      {
        "index": 24,
        "text": "همانا ما تو را به حق فرستادیم تا مؤمنان را مژده رسان و کافران را هشداردهنده باشی. و این پدیده\u200cای نو و بی سابقه نیست; هیچ امتی نبوده مگر این که پیامبری بیم دهنده در میان آنان بوده و درگذشته است."
      },
      {
        "index": 25,
        "text": "اگر مشرکان تو را تکذیب می\u200cکنند اندوهگین مباش، کسانی هم که پیش از اینان بودند پیامبران را تکذیب کردند، در حالی که رسولانشان برای آنان دلایل و معجزات روشن آوردند و نوشته\u200cهایی که مشتمل بر ذکر خدا و بیان کننده حکمت و موعظه بود و نیز کتاب آسمانیِ روشنگر که شرایع الهی را دربرداشت، به آنان ارائه کردند."
      },
      {
        "index": 26,
        "text": "آن گاه کسانی را که کافر شدند به عذاب گرفتم; پس [بنگرند که] عقوبت من چگونه بود."
      },
      {
        "index": 27,
        "text": "آیا ندیده\u200cای که خدا از آسمان آبی نازل کرد، و به وسیله آن میوه\u200cهایی رنگارنگ برآوردیم؟ و آیا ندیده\u200cای که برخی کوه\u200cها رشته\u200cهایی راه مانند با رنگ\u200cهای مختلف; سفید، سرخ و سیاهِ پررنگِ مشکی هستند؟"
      },
      {
        "index": 28,
        "text": "و [آیا ندیده\u200cای که برخی] از مردمان و جانوران و دام\u200cها بسان میوه جات و رشته کوه\u200cها دارای رنگ\u200cهای گوناگونند; برخی سفید و برخی سرخ و برخی سیاه رنگ اند؟ از میان بندگان خدا تنها عالمانند که از خدا می\u200cهراسند و در برابر او خشوع میورزند، زیرا [آنان دریافته\u200cاند که] خدا قاهری است شکست ناپذیر که باید از او بیم داشت، و همو بسیار آمرزنده است و باید مشتاق لقای او بود."
      },
      {
        "index": 29,
        "text": "همانا کسانی که کتاب خدا، قرآن را تلاوت می\u200cکنند و نماز را با مداومت بر آن، برپا داشته\u200cاند و از آنچه روزی آنان کرده\u200cایم، گاه در نهان برای دور ماندن از ریا و گاه آشکارا برای ترغیب دیگران، انفاق کرده\u200cاند، اینان به تجارتی امید بسته\u200cاند که هرگز کسادی ندارد و تباه نمی\u200cشود."
      },
      {
        "index": 30,
        "text": "آنچه کرده\u200cاند بدین منظور است که خدا پاداششان را به تمام و کمال به آنان عطا کند و از فضل خود به آنان افزون دهد. قطعاً خدا لغزش هایشان را می\u200cبخشد; چرا که او بسیار آمرزنده است، و پاداش دستاوردشان را به آنان عطا می\u200cکند و از فضل خود بر آن می\u200cافزاید که او بسیار سپاسگزار است."
      },
      {
        "index": 31,
        "text": "آنچه از این کتاب آسمانی به تو وحی کرده\u200cایم همه حق است و کتاب\u200cهای آسمانی پیش از خود را تأیید می\u200cکند. قطعاً خدا به بندگانش آگاه و بیناست."
      },
      {
        "index": 32,
        "text": "سپس این کتاب آسمانی را به کسانی از بندگانمان که آنان را برگزیدیم سپردیم تا امر آن را بر عهده گیرند و از آن بهره برند; پس گروهی از آنان با ارتکاب گناهان بر خود ستم کردند، و گروهی از آنان راه میانه را در پیش گرفتند و در راه هدایت گام نهادند، و گروهی از آنان در انجام کارهای نیک به اذن خدا بر دیگران پیشی گرفتند و به درجات قرب الهی نایل آمدند. [بدانید] این امر [سپردن قرآن به بندگان برگزیده] تفضّلی بزرگ از جانب خداوند بر آنان است."
      },
      {
        "index": 33,
        "text": "[نتیجه آن] بهشت\u200cهای همیشگی است که وارثان قرآن بدان درمی آیند و در آن جا به دستواره\u200cهایی از طلا و به مروارید درشت آراسته می\u200cشوند و جامه شان در آن جا ابریشم خالص است."
      },
      {
        "index": 34,
        "text": "گنهکارانشان می\u200cگویند: سپاس خدای را که با جای دادن ما در بهشت، رنج و اندوه عالم برزخ را از ما زدود، همانا پروردگارمان بسیار آمرزنده و سپاسگزار است."
      },
      {
        "index": 35,
        "text": "همان که ما را به فضل خود، بی آن که درخور آن باشیم، به سرای جاودان درآورد; سرایی که هیچ رنجی در آن به ما نمی\u200cرسد و برای دستیابی به خواسته هایمان هیچ گونه ملال و خستگی به ما راه نمی\u200cیابد و هرچه می\u200cطلبیم در اختیار ماست."
      },
      {
        "index": 36,
        "text": "و کسانی که کافر شدند، آتش دوزخ برای آنان خواهد بود. حکم مرگشان صادر نمی\u200cشود تا بمیرند، و عذاب آتش نیز از آنان کاسته نمی\u200cشود. ما هر کفران پیشه\u200cای را این گونه سزا می\u200cدهیم."
      },
      {
        "index": 37,
        "text": "آنان در آتش دوزخ برای کمک خواهی فریاد برمی آورند و می\u200cگویند: پروردگارا، ما را از این جا به در آور، که اگر چنین کنی کار شایسته خواهیم کرد، غیر از آنچه پیش\u200cتر می\u200cکردیم که ناروا بود. در پاسخ آنان گفته می\u200cشود: هرگز چنین نخواهد شد; مگر به شما عمری ندادیم که هر کس عبرت آموز بود در آن عبرت می\u200cگرفت؟ و پیامبری بیم دهنده به سوی شما آمد و شما را از عذاب هشدار داد، ولی شما عبرت نگرفتید و ایمان نیاوردید; پس این عذاب را بچشید که هیچ یاوری برای ستمگران نیست تا آنان را از عذاب رهایی بخشد."
      },
      {
        "index": 38,
        "text": "همانا خداوند به آنچه در آسمان\u200cها و زمین نهان است داناست. به یقین او به اندیشه\u200cها و نیّت\u200cهای نهفته در سینه\u200cها آگاه است."
      },
      {
        "index": 39,
        "text": "اوست آن که شما را در زمین جانشین قرار داد و هر نسلی از شما آدمیان را جایگزین نسل پیشین کرد. پس تنها او خداوندگار شماست; و هر کس به یکتایی او در ربوبیت و تدبیر کافر گردد، کفرش تنها به زیان خود اوست، و کافران را کفرشان جز دشمنی شدید نزد پروردگارشان نمی\u200cافزاید، و کافران را کفرشان جز خسارتی بزرگ افزون نمی\u200cکند."
      },
      {
        "index": 40,
        "text": "به مشرکان بگو: از معبودانتان که شریک خدا قرار داده\u200cاید و آنها را به جای خدا می\u200cخوانید و می\u200cپرستید به من خبر دهید. به من بنمایید که آنها چه چیزی از زمین و پدیده\u200cهای آن را آفریده\u200cاند تا در زمین شریک خدا باشند، بلکه چه چیزی از آسمان\u200cها را خلق کرده\u200cاند تا در آسمان\u200cها شرکتی با خدا داشته باشند و در نتیجه از رُبوبیّت و تدبیر عالم بهره\u200cای نصیب آنها شود؟ آیا کتابی به مشرکان داده\u200cایم که شرکت معبودانشان با خدا و شایستگی آنها برای پرستش، در آن نوشته شده باشد تا از جانب خدا برای شرک ورزیدن خود، بر دلیلی روشن متّکی باشند؟ چنین نیست، بلکه شرک ورزیدن آنان ریشه در فریبکاری دارد و این مشرکان ستمکار چیزی جز فریب به یکدیگر وعده نمی\u200cدهند."
      },
      {
        "index": 41,
        "text": "به یقین خداست که آسمان\u200cها و زمین را نگاه می\u200cدارد و وجودشان را ادامه می\u200cدهد تا از میان نروند; و به یقین که اگر آن دو از میان بروند هیچ کس بعد از او نمی\u200cتواند آنها را نگهدارد و هستی آنها را برقرار دارد. همانا او بردبار است و در نابود ساختن آسمان\u200cها و زمین تعجیل نمی\u200cکند، و ساتر است و راه نیستی را بر آنها پوشیده می\u200cدارد و بدین سبب آسمان\u200cها و زمین تا مدتی معین برپا می\u200cمانند."
      },
      {
        "index": 42,
        "text": "این مشرکان پیش از بعثت تو، با سخت\u200cترین سوگندهای خود به نام خدا سوگند خوردند که اگر پیامبری بیم دهنده برای آنان بیاید، و در داشتن پیامبر، با یهودیان و مسیحیان یکسان شوند، قطعاً از هر یک از آن امّت\u200cها هدایت یافته\u200cتر خواهند شد; ولی هنگامی که پیامبری برایشان آمد و آنان را به عذاب الهی هشدار داد، جز دوری و گریز بر آنان نیفزود."
      },
      {
        "index": 43,
        "text": "برتری جویی آنان در روی زمین و نیرنگِ زشتشان ریشه در گریز آنان از پیامبر و تکذیب آیات الهی دارد. [بدانند که] نیرنگِ ناروا جز دامن صاحبش را نمی\u200cگیرد و اثر سوء آن جز به خود او باز نمی\u200cگردد. پس آیا جز همان سنّتی را که در میان امّت\u200cهای حق ستیز نخستین جاری شد و آنان را هلاک ساخت، انتظار می\u200cبرند؟ هرگز برای سنت خدا دگرگونی نمی\u200cیابی و هرگز سنّت خدا را قابل انتقال نخواهی یافت."
      },
      {
        "index": 44,
        "text": "آیا این حق گریزان در زمین سیر نکرده\u200cاند تا سنت الهی را به دیده عبرت دریابند و بدانند که فرجام امت\u200cهایی که پیش از ایشان می\u200cزیستند و بسیار نیرومندتر از اینان بودند چگونه شد؟! [بدانند که] هیچ چیزی نه در آسمان\u200cها و نه در زمین، خدا را ناتوان نمی\u200cسازد; نه مَکرِ مکّاران او را عاجز می\u200cکند و نه نیروی قدرتمندان; چرا که او دانای مطلق است و نیرنگ\u200cها غافلگیرش نمی\u200cکند، و توانای مطلق است و هیچ چیزی در برابر او مقاومت ندارد."
      },
      {
        "index": 45,
        "text": "و مقدر نیست که همه گنهکاران در دنیا کیفر شوند; اگر خدا همه مردم را به سزای گناهانی که انجام داده\u200cاند مؤاخذه می\u200cکرد، بر روی زمین هیچ جنبنده\u200cای باقی نمی\u200cگذاشت ولی کیفر آنان را تا سرآمدی معین به تأخیر می\u200cاندازد و به آنان مهلت می\u200cدهد، و وقتی اجلشان فرا رسید، آنان را به سزای گناهانشان مؤاخذه می\u200cکند، چرا که خدا به بندگان خود بینا و به رفتارشان داناست."
      }
    ],
    "index": 35
  },
  {
    "aya": [
      {
        "index": 1,
        "text": "یا، سین."
      },
      {
        "index": 2,
        "text": "سوگند به قرآنِ دربردارنده حکمت،"
      },
      {
        "index": 3,
        "text": "که تو یقیناً از جمله کسانی هستی که به رسالت فرستاده شده\u200cاند."
      },
      {
        "index": 4,
        "text": "به قرآن سوگند که تو بر راهی راست قرار داری; راهی که به خدا منتهی می\u200cشود و تو را به نیکبختی می\u200cرساند."
      },
      {
        "index": 5,
        "text": "قرآن از جانب خدای شکست ناپذیر رحمت گستر، نازل شده است; پس او بر منکران آن پیروز و بر باوردارندگان آن رحمت آورنده است."
      },
      {
        "index": 6,
        "text": "تو را به رسالت برانگیخت و قرآن را فرو فرستاد تا مردمی را که پدرانشان به وسیله هیچ پیامبری بیم داده نشدند و از این رو در غفلت و بی خبری به سر می\u200cبردند، از عذاب الهی بیم دهی."
      },
      {
        "index": 7,
        "text": "قطعاً آن سخن (وعده عذاب دوزخ) درباره بیشترشان تحقق یافته است; از این رو این مشرکان ایمان نخواهند آورد;"
      },
      {
        "index": 8,
        "text": "چرا که بر گردن هایشان غُل\u200cهایی نهاده\u200cایم و دست هایشان را با آن غل\u200cها بر گردن هایشان بسته\u200cایم. آن غل\u200cها تا چانه هایشان کشیده شده و تمام گردنشان را پوشانده و سرهایشان رو به بالا قرار گرفته است، بدین سبب پیش روی خود را نمی\u200cبینند و راه راست را نمی\u200cیابند."
      },
      {
        "index": 9,
        "text": "و ما از پیش روی آنان حجابی و از پشت سرشان حجابی قرار داده\u200cایم، به گونه\u200cای که اطرافشان را پوشانده\u200cایم، ازاین رو نمی\u200cبینند و هدایت نمی\u200cشوند."
      },
      {
        "index": 10,
        "text": "آری، بر آنان یکسان است، چه بیمشان بدهی یا بیمشان ندهی ایمان نمی\u200cآورند."
      },
      {
        "index": 11,
        "text": "اینان که غل\u200cها بر گردن دارند و در حجابند، از هشدارهای تو بهره ای نمی\u200cبرند و چنانند که گویی هشدارشان نداده\u200cای. تو فقط کسی را هشدار می\u200cدهی و هشدار تو برای او سودمند است که قرآن را تصدیق کند و به سمت و سوی آن گراید و از خدای رحمان که برای او در حجاب است، بهراسد و در عین حال به رحمتش امیدوار باشد. چنین کسی را به آمرزش گناهان و بهشت که پاداشی ارجمند است نوید ده."
      },
      {
        "index": 12,
        "text": "ما خود، مردگان را برای کیفر و پاداش زنده می\u200cکنیم و کارهای نیک و بدی را که در دوران زندگی پیش فرستاده\u200cاند و نیز سنت\u200cهای شایسته و ناشایستی را که از خود در میان مردم به جای گذاشته\u200cاند، همه را در کتابی ثبت می\u200cکنیم، و ما هر چیزی را در لوح محفوظ که پیشوای خلایق است و مقدّرات حتمی آنها را به روشنی دربردارد، برشمرده و ثبت کرده\u200cایم."
      },
      {
        "index": 13,
        "text": "داستان مردم انطاکیه روشنگر بشارت\u200cها و هشدارهای ماست. ای پیامبر، اهالی آن آبادی را آن گاه که فرستادگان ما بدان جا آمدند، برای مردم مَثَل بزن;"
      },
      {
        "index": 14,
        "text": "آن گاه که دو تن از رسولان خود را به سوی آنان فرستادیم [و آنان مردم را به پرستش خدای یکتا و باور داشتن روز جزا فراخواندند]، ولی بی درنگ آن دو را تکذیب کردند; ما نیز با گسیل داشتن سوّمین فرستاده خود، آن دو تن را نیرومند ساختیم، پس هر سه نفر به مردم آن دیار گفتند: به یقین ما از جانب خدا به سوی شما به رسالت فرستاده شده\u200cایم."
      },
      {
        "index": 15,
        "text": "مردم در پاسخ گفتند: شما جز بشری مانند ما نیستید و خداوند رحمان هیچ وحیی بر انسان فرو نفرستاده است، چرا که بشر شایسته نبوت و دریافت وحی نیست; ما نیز بشریم و هرگز از جانب خدا وحیی به ما نرسیده است، پس شما جز دروغ نمی\u200cگویید."
      },
      {
        "index": 16,
        "text": "رسولان گفتند: بی تردید ما به سوی شما به رسالت فرستاده شده\u200cایم و همین بس که پروردگارمان این را می\u200cداند; لذا نه از تکذیب شما باکی داریم و نه نیازمند تصدیقتان هستیم."
      },
      {
        "index": 17,
        "text": "و بر ما جز ابلاغ آشکار پیام الهی، تکلیف دیگری نیست."
      },
      {
        "index": 18,
        "text": "مردم آن دیار گفتند: ما [امر] شما را به فال بد گرفته\u200cایم; به یقین اگر از این کار دست برندارید سنگسارتان می\u200cکنیم و عذابی دردناک از ما به شما خواهد رسید."
      },
      {
        "index": 19,
        "text": "فرستادگان ما گفتند: شومی شما با خود شماست. آن حق گریزی و باطل گرایی که در درونتان ریشه دارد، مایه شومی شماست. آیا اگر حق را برای شما یادآوری کنند آن را انکار می\u200cکنید و آن را به فال بد می\u200cگیرید و تهدید می\u200cکنید؟! شما مردمی هستید که بی اندازه مرتکب گناه شده\u200cاید، و همین موجب حق ناپذیری شما شده است."
      },
      {
        "index": 20,
        "text": "در این میان مردی از دورترین نقطه شهر شتابان آمد و گفت: ای قومِ من، از این رسولان پیروی کنید."
      },
      {
        "index": 21,
        "text": "از کسانی که برای رسالت خود، مزدی از شما نمی\u200cطلبند و خود هدایت یافته\u200cاند پیروی کنید و دعوتشان را بپذیرید."
      },
      {
        "index": 22,
        "text": "و بدانید که آفریننده آدمیان، تنها معبودی است که شایسته پرستش است; پس چیست مرا که نپرستم آن کسی را که مرا پدید آورده و شما همه به سوی او بازگردانده می\u200cشوید و به سزای کارهایتان می\u200cرسید؟!"
      },
      {
        "index": 23,
        "text": "آیا جز خدا معبودانی برگزینم که اگر خدای رحمان زیانی برای من بخواهد، شفاعت آنها چیزی از آن زیان را از من دور نمی\u200cسازد و [خود نیز] نمی\u200cتوانند مرا نجات بخشند؟!"
      },
      {
        "index": 24,
        "text": "اگر جز خدا معبودانی را پرستش کنم، در آن صورت قطعاً در گمراهی آشکاری خواهم بود."
      },
      {
        "index": 25,
        "text": "ای فرستادگان خدا، همانا من به پروردگارتان ایمان آورده\u200cام; پس گواهی مرا بر یگانگی خدا بشنوید و گواه باشید."
      },
      {
        "index": 26,
        "text": "ولی مردم انطاکیه آن مرد مؤمن با اخلاص را به قتل رساندند، و بی درنگ از جانب خدا به او ندا رسید که: به بهشت در آی. آن مرد در آن سرای گفت: ای کاش، قوم من می\u200cدانستند،"
      },
      {
        "index": 27,
        "text": "که پروردگارم گناهانم را بخشید و مرا از بزرگواران درگاهش قرار داد."
      },
      {
        "index": 28,
        "text": "و پس از شهادت آن مرد هیچ لشکری از آسمان بر قوم او نفرستادیم تا از آنان انتقام گیرند، و پیش\u200cتر نیز برای نابود کردن تکذیب کنندگان لشکری فرو نفرستادیم."
      },
      {
        "index": 29,
        "text": "وسیله نابودی آن قوم، تنها یک صیحه بود، که ناگهان همگی خاموش شدند."
      },
      {
        "index": 30,
        "text": "دریغا بر این بندگان، که هیچ پیامبری برایشان نیامد مگر این که پیوسته او را مسخره می\u200cکردند."
      },
      {
        "index": 31,
        "text": "آیا درنیافته\u200cاند که چه بسیار نسل\u200cها را پیش از آنان هلاک کردیم؟ آیا ندانسته\u200cاند اکنون گرفتار کیفر الهی اند و نمی\u200cتوانند به سوی اینان بازگردند؟"
      },
      {
        "index": 32,
        "text": "و جز این نیست که همه بندگان در پیشگاه ما گردآوری می\u200cشوند و در روز قیامت برای حساب و جزا احضار می\u200cگردند."
      },
      {
        "index": 33,
        "text": "و همین زمینِ مرده برای آنان آیت و نشانه\u200cای بر رُبوبیّت خداست که آن را با رویش گیاهان زنده کردیم و از آن دانه\u200cای بر آوردیم که از آن می\u200cخورند."
      },
      {
        "index": 34,
        "text": "و بوستان\u200cهایی از درختان خرما و انگور در آن قرار دادیم و چشمه\u200cها در آن برشکافتیم;"
      },
      {
        "index": 35,
        "text": "تا از میوه آن بوستان\u200cها که خدا پدید آورده و دست هایشان آن را به عمل نیاورده است بخورند; پس چرا خدا را با اقرار به ربوبیت او و اظهار بندگی در برابرش، سپاس نمی\u200cگویند؟!"
      },
      {
        "index": 36,
        "text": "منزّه است آن که همه جفت\u200cها را آفرید; از گیاهان و حیواناتی که زمین آنها را می\u200cرویاند و پدید می\u200cآورد، و از آدمیان و آفریدگانی که بدانها آگاهی ندارند; او همه را به صورت نر و ماده آفرید."
      },
      {
        "index": 37,
        "text": "و برای آدمیان نشانه\u200cای دیگر بر ربوبیت و یکتایی خدا در تدبیر امر آسمان\u200cها همین شب است که روز را از آن به در می\u200cآوریم و ناگهان آنان دوباره در تاریکی فرو می\u200cروند."
      },
      {
        "index": 38,
        "text": "و خورشید آیت و نشانه\u200cای دیگر است که پیوسته روان است تا آن گاه که با فرا رسیدن اجلش به استقرار و سکونی که برای آن تعیین شده است برسد. این، اندازه گیری خداوندی است که هیچ کس و هیچ چیز بر او فایق نمی\u200cآید و به همه مصلحت\u200cها داناست."
      },
      {
        "index": 39,
        "text": "و برای حرکت ماه منزل\u200cهایی بیست و هشتگانه را به اندازه معین کردیم. ماه این منزل\u200cها را می\u200cپیماید تا به جایگاه نخستِ خود باز گردد و بسان چوب خوشه نخل که دیری از آن گذشته و منحنی شده است [به صورت هلال] دیده شود."
      },
      {
        "index": 40,
        "text": "نه خورشید را می\u200cسزد که ماه را دریابد و نه شب بر روز پیشی گیرنده است; هر یک از اینها و دیگر ستارگان چون ماهیان دریا در مداری شناورند."
      },
      {
        "index": 41,
        "text": "و برای آنان نشانه\u200cای دیگر از ربوبیت ما این است که فرزندانشان را در کشتیِ انباشته از بار و مسافر حمل کرده و آنان را از غرق شدن حفظ نموده\u200cایم."
      },
      {
        "index": 42,
        "text": "و برای آنان چیزهای دیگری که مانند کشتی بر آن سوار شوند آفریده\u200cایم."
      },
      {
        "index": 43,
        "text": "تدبیر کشتی و سرنشینان آن با ماست; اگر بخواهیم آنان را در دریا فرو می\u200cبریم، آن گاه نه فریادرسی خواهند داشت و نه از غرق شدن نجات داده می\u200cشوند."
      },
      {
        "index": 44,
        "text": "آری، هیچ وسیله\u200cای برای نجاتشان نیست، مگر رحمتی از جانب ما به آنان برسد و زنده بمانند و تا فرارسیدن سرآمدی که برایشان معین کرده\u200cایم، از نعمت\u200cهای دنیا بهره ببرند."
      },
      {
        "index": 45,
        "text": "و هنگامی که به مشرکان گفته می\u200cشود: این آیات و نشانه\u200cها همه بیانگر این است که خدا پروردگار شماست، بنابراین از این شرک و بت پرستی که پیش رو دارید، و از آن عذاب و کیفری که پشت سر دارید بپرهیزید، باشد که مورد رحمت الهی قرار گیرید، رویگردان می\u200cشوند."
      },
      {
        "index": 46,
        "text": "و هیچ نشانه\u200cای از نشانه\u200cهای پروردگارشان برایشان نمی\u200cآید مگر این که از آن رویگردان\u200cاند."
      },
      {
        "index": 47,
        "text": "و هنگامی که به آنان گفته می\u200cشود: از آنچه خدا به شما روزی داده است به مستمندان انفاق کنید و با آنان مهربان باشید آنان که کافر شده\u200cاند، از روی مغالطه، به کسانی که ایمان آورده اند می\u200cگویند: آیا به کسی خوراک دهیم که اگر خدا می\u200cخواست او را اطعام می\u200cکرد و بی نیازش می\u200cساخت؟! شما که مردم را به دستگیری از مستمندان فرا می\u200cخوانید جز در گمراهیِ آشکاری نیستید."
      },
      {
        "index": 48,
        "text": "و به مسخره، از پیامبر و مؤمنان می\u200cپرسند: اگر راست می\u200cگویید که روز قیامتی هست و خدا همگان را در آن گرد می\u200cآورد، این وعده کی خواهد بود؟"
      },
      {
        "index": 49,
        "text": "برپایی قیامت و گردآوری آنان در آن صحنه بر خدا آسان است. آنان جز یک بانگ را که با دمیدن در صور ایجاد می\u200cشود، انتظار نمی\u200cکشند. آن بانگ به ناگاه آنان را در حالی که با یکدیگر کشمکش می\u200cکنند، فرو می\u200cگیرد و در دم هلاکشان می\u200cسازد."
      },
      {
        "index": 50,
        "text": "آن گاه نه می\u200cتوانند به دیگران وصیّتی کنند و نه فرصت می\u200cیابند به سوی کسان خود بازگردند."
      },
      {
        "index": 51,
        "text": "و بار دیگر در صور دمیده می\u200cشود و به ناگاه آنان از گورهایشان برخاسته به سوی پروردگارشان می\u200cشتابند.\u200c"
      },
      {
        "index": 52,
        "text": "می\u200cگویند: ای وای بر ما که هلاک گشتیم! چه کسی ما را از خوابگاهمان برانگیخت؟ و سخن پیامبران را به یاد می\u200cآورند و می\u200cگویند: این رستاخیز همان است که خداوند رحمان وعده داده بود و فرستادگان خدا راست گفتند."
      },
      {
        "index": 53,
        "text": "آن دمیدن در صور جز یک بانگ نیست که در پی آن به ناگاه آنان گردآوری می\u200cشوند و برای داوری نزد ما احضار می\u200cگردند."
      },
      {
        "index": 54,
        "text": "پس امروز به هیچ کس اندک ستمی نمی\u200cشود، زیرا جز آنچه انجام می\u200cدادید، سزا داده نمی\u200cشوید."
      },
      {
        "index": 55,
        "text": "همانا بهشتیان امروز سرگرم کاروبار خویشند و گفتگوهایی خوش دارند."
      },
      {
        "index": 56,
        "text": "آنان و همسرانشان، در زیر سایه\u200cها بر بالش\u200cها تکیه زده\u200cاند."
      },
      {
        "index": 57,
        "text": "برای آنان در آن جا میوه هاست و هر چه آرزو کنند و بخواهند، برایشان خواهد بود."
      },
      {
        "index": 58,
        "text": "سلام بر آنان باد. این سلام از جانب پروردگاری رحمت آفرین به آنان گفته می\u200cشود."
      },
      {
        "index": 59,
        "text": "آن روز به کفرپیشگان می\u200cگوییم: ای گنهکاران، امروز از بهشتیان جدا شوید."
      },
      {
        "index": 60,
        "text": "ای پسران آدم، آیا به شما سفارش نکردم که با پیروی از شیطان او را پرستش نکنید، زیرا او دشمن آشکار شماست؟!"
      },
      {
        "index": 61,
        "text": "و آیا سفارش نکردم که مرا بپرستید و از من اطاعت کنید که این، راهی است راست و شما را به نیکبختی می\u200cرساند؟!"
      },
      {
        "index": 62,
        "text": "و به راستی شیطان گروه انبوهی از شما آدمیان را به گمراهی کشانید، پس چرا خردورزی نمی\u200cکردید و درنمی یافتید؟"
      },
      {
        "index": 63,
        "text": "دوزخ را در برابرشان حاضر می\u200cسازیم و می\u200cگوییم: این است آن دوزخی که همواره بدان تهدید می\u200cشدید."
      },
      {
        "index": 64,
        "text": "امروز به سزای این که کفر میورزیدید در آن ماندگار باشید."
      },
      {
        "index": 65,
        "text": "آن روز بر دهان هایشان مهر خموشی می\u200cزنیم و اعضایشان را به سخن درمی آوریم; دست هایشان با ما سخن می\u200cگویند و از گناهانی که به وسیله آنها انجام شده است به ما خبر می\u200cدهند، و پاهایشان نیز به گناهانی که فراهم آورده\u200cاند، گواهی می\u200cدهند."
      },
      {
        "index": 66,
        "text": "و اگر می\u200cخواستیم، چشمانشان را محو و بی فروغ می\u200cکردیم; آن گاه می\u200cخواستند به سوی راه درست که آنان را به مقصد برساند، بر دیگران سبقت گیرند ولی با این حال چگونه می\u200cدیدند؟"
      },
      {
        "index": 67,
        "text": "و اگر می\u200cخواستیم، آنان را بر سر جایشان مسخ می\u200cکردیم و شکلشان را زشت و قبیح می\u200cساختیم، آن گاه نه می\u200cتوانستند در آن عذاب حرکتی کنند و نه به حالت نخستِ خویش بازگردند."
      },
      {
        "index": 68,
        "text": "و [شما می\u200cبینید که] به هر کس عمر دراز دهیم، او را در آفرینش واژگونه می\u200cکنیم و نیرویش را به ناتوانی و دانشش را به جهل و هوشیاریش را به فراموشی مبدّل می\u200cسازیم; پس چرا خرد را به کار نمی\u200cگیرند و درنمی یابند که ما می\u200cتوانیم چشمانشان را نابینا سازیم و آنان را مسخ کنیم؟!"
      },
      {
        "index": 69,
        "text": "ما به پیامبر شعر گفتن نیاموختیم و شایسته او هم نیست. قرآن شعر نیست، بلکه مایه تذکر است و کتابی است خوانده شده از جانب خدا و این حقیقتی روشن است."
      },
      {
        "index": 70,
        "text": "ما قرآن را بر او نازل کردیم تا به کسانی که زنده\u200cاند و حق را درمی یابند هشدار دهد و آن سخن ما که گفته\u200cایم دوزخ را از شیطان و همه پیروانش پر می\u200cکنیم، درباره کافران محقق شود."
      },
      {
        "index": 71,
        "text": "آیا انسان\u200cها برای پی بردن به یکتایی خدا و ربوبیت او در جهان هستی نیندیشیده و ندانسته\u200cاند که ما دام\u200cهایی را که دست هایمان آنها را ساخته و در خلقتشان شریکی نداشته\u200cایم برای آنان آفریده و در اختیارشان نهاده\u200cایم و اینک آنان مالک آنها هستند؟!"
      },
      {
        "index": 72,
        "text": "و دام\u200cها را مسخّر آنان کردیم، پس از آنهاست وسیله سواری آنان و از گوشت آنها می\u200cخورند."
      },
      {
        "index": 73,
        "text": "و برای آنان در آن دام\u200cها سودها و نوشیدنی هاست; پس چرا به سپاسِ این نعمت\u200cها خدا را پرستش نمی\u200cکنند؟"
      },
      {
        "index": 74,
        "text": "دلایل توحید آشکار است، ولی مشرکان به جای خدا معبودانی چون بتان، شیاطین و سران ستمگر را به خداوندگاری برگزیده و به پرستش آنها پرداخته\u200cاند، به این امید که از سوی آنها یاری شوند."
      },
      {
        "index": 75,
        "text": "آنها نمی\u200cتوانند پرستشگران خود را یاری کنند و مشرکان سپاه معبودان خود و دنباله رو آنهایند و در قیامت همراه معبودانشان برای کیفر احضار خواهند شد."
      },
      {
        "index": 76,
        "text": "با روشن شدن این حقیقت که مشرکان دل به یاری ناتوانان بسته\u200cاند و در قیامت کیفر خواهند دید، نباید گفتار کفرآلودشان تو را غمگین کند. آنان نمی\u200cتوانند بر ما غلبه کنند، زیرا ما آنچه را که از گفته\u200cها پنهان می\u200cدارند و آنچه را آشکار می\u200cسازند می\u200cدانیم."
      },
      {
        "index": 77,
        "text": "آیا انسان به روشنی ندانسته است که ما او را از نطفه\u200cای ناچیز آفریدیم پس ناگهان او ستیزه گری شده است که آشکارا با ما به کشمکش می\u200cپردازد؟!"
      },
      {
        "index": 78,
        "text": "او از آن روی که آفرینش خود را فراموش کرده بود، استخوان\u200cهای پوسیده را برای ما مَثَل آورد، تا ناممکن بودن رستاخیز را به اثبات رساند. گفت: چه کسی این استخوان\u200cها را در حالی که پوسیده\u200cاند، حیاتی دوباره خواهد بخشید؟!"
      },
      {
        "index": 79,
        "text": "ای پیامبر، در پاسخ او بگو: همان توانمندی که نخستین بار آن استخوان\u200cها را پدید آورد، آنها را زنده می\u200cکند. او به هر آفریده\u200cای بسی داناست. ویژگی\u200cهای همه خلایق را چه پیش از مرگشان و چه پس از مرگشان می\u200cداند، پس زنده کردن مردگان برای او سهل است."
      },
      {
        "index": 80,
        "text": "همان توانمندی که برای شما از درخت سبز (مَرْخ و عَفار) که تروتازه است آتشی پدیدار کرد که شما بی درنگ از آن، آتش می\u200cافروزید."
      },
      {
        "index": 81,
        "text": "آیا آن کسی که آسمان\u200cها و زمین را آفریده است توانا نیست که با آفرینش دوباره انسان\u200cها همانندشان را بیافریند؟! چرا، تواناست و اوست آفریننده\u200cای که همواره می\u200cآفریند و به همه خلایق داناست."
      },
      {
        "index": 82,
        "text": "وقتی ایجاد چیزی را بخواهد، کارش جز این نیست که به آن می\u200cگوید: باش. پس آن موجود می\u200cشود."
      },
      {
        "index": 83,
        "text": "پس، از ناتوانی منزّه بدان آن کسی را که هستی هر چیزی به دست اوست و همگان به سوی او بازگردانده می\u200cشوید."
      }
    ],
    "index": 36
  },
  {
    "aya": [
      {
        "index": 1,
        "text": "سوگند به آن فرشتگان صف کشیده، که در مسیر وحی به صف درآمده\u200cاند،"
      },
      {
        "index": 2,
        "text": "پس به آن فرشتگان بازدارنده، که شیاطین را از تصرف در وحی بازمی دارند،"
      },
      {
        "index": 3,
        "text": "پس به آن فرشتگان تلاوت کننده که قرآن، آن یادآور الهی را بر پیامبر می\u200cخوانند،"
      },
      {
        "index": 4,
        "text": "به تمامی اینها سوگند که معبود همه شما قطعاً یکی است."
      },
      {
        "index": 5,
        "text": "چرا که اوست پروردگار آسمان\u200cها و زمین و آنچه میان آن دو است، و اوست پروردگار همه خاورها."
      },
      {
        "index": 6,
        "text": "هر آینه ما نزدیک\u200cترین آسمان را، به این ستارگانِ زینت بخش آراستیم."
      },
      {
        "index": 7,
        "text": "و آن را از نفوذ هر جن شرور و پلیدی نگاه داشتیم."
      },
      {
        "index": 8,
        "text": "آنان از گوش فرا دادن به مجمع فرشتگانِ بزرگوار که ساکنان آسمان\u200cهای بالا هستند و از خبرهای غیبی جهان گفتوگو دارند، بازداشته شده\u200cاند، و از هر سو به آنان تیر افکنده می\u200cشود،"
      },
      {
        "index": 9,
        "text": "تا طرد شوند و به عالم فرشتگان راه نیابند، و برای آنان عذابی است پیوسته و دائم."
      },
      {
        "index": 10,
        "text": "مگر کسی که دزدانه گوش فرادهد و خبری برباید، که شهابی شکافنده که هدف را خطا نمی\u200cکند، در پی او خواهد افتاد."
      },
      {
        "index": 11,
        "text": "حال از مشرکان نظر بخواه که آیا آنان در خلقت استوارترند یا آسمان\u200cها و زمین و فرشتگانی که پدید آورده\u200cایم؟ ما انسان\u200cها را از گِلی چسبنده آفریده\u200cایم; از این رو آنها ضعیف ترند و هرگز بر ما چیره نخواهند شد."
      },
      {
        "index": 12,
        "text": "بلکه\u200cای محمد، از این که پیام به حق تو را دروغ می\u200cشمرند تعجّب کرده\u200cای، و آنان رسالت و دعوت تو را به مسخره می\u200cگیرند."
      },
      {
        "index": 13,
        "text": "و چون نشانه\u200cهای توحید و دین حق را به آنان یادآور شوند، آگاهی نمی\u200cیابند."
      },
      {
        "index": 14,
        "text": "این مشرکان وقتی معجزه\u200cای (چون قرآن و شکافته شدن ماه را) ببینند، آن را به ریشخند می\u200cگیرند."
      },
      {
        "index": 15,
        "text": "و می\u200cگویند: این چیزی که محمد آن را معجزه می\u200cخواند، جز افسونی آشکار نیست.\u200c"
      },
      {
        "index": 16,
        "text": "می\u200cگویند: آیا چون مُردیم و خاک گشتیم و استخوان\u200cهایی [پوسیده] شدیم، آیا به راستی برانگیخته می\u200cشویم؟!"
      },
      {
        "index": 17,
        "text": "و آیا پدرانِ نخستین ما که نابود شده\u200cاند برانگیخته می\u200cشوند؟!"
      },
      {
        "index": 18,
        "text": "ای پیامبر، بگو: آری، شما و پدرانتان زنده خواهید شد، در حالی که خوار و ذلیل هستید."
      },
      {
        "index": 19,
        "text": "چرا که آن حیاتِ دوباره تنها [در پی] یک بانگ است که آنان را از گورها به صحنه قیامت می\u200cآورد و ناگهان مبهوت و متحیّر می\u200cنگرند."
      },
      {
        "index": 20,
        "text": "و می\u200cگویند: ای وای بر ما که هلاک شدیم. این، روزِ جزاست."
      },
      {
        "index": 21,
        "text": "آری، این است روز جدایی، که با داوری خداوند حق از باطل و مجرمان از مؤمنان جدا می\u200cشوند; همان روزی که پیوسته آن را دروغ می\u200cشمردید."
      },
      {
        "index": 22,
        "text": "پس به فرشتگان می\u200cگوییم: کسانی را که ستم کرده\u200cاند، به همراه شیاطینی که دمسازشان بودند از جایگاهشان به در آورید و نیز آنچه را عبادت می\u200cکردند،"
      },
      {
        "index": 23,
        "text": "همان معبودانی که به جای خدا می\u200cپرستیدند، سپس آنها را یکجا به راه دوزخ برانید."
      },
      {
        "index": 24,
        "text": "و بر صراط دوزخ نگاهشان دارید، که آنان مورد بازخواست قرار می\u200cگیرند."
      },
      {
        "index": 25,
        "text": "از آنان می\u200cپرسند: از چه رو در برابر حق گردنکشی می\u200cکردید، و اینک شما را چه شده است که در ستیز با حق، یکدیگر را یاری نمی\u200cکنید؟"
      },
      {
        "index": 26,
        "text": "نه، بلکه، آنان امروز تسلیم\u200cاند."
      },
      {
        "index": 27,
        "text": "برخی از آنان روی به برخی دیگر می\u200cآورند و پرخاشگرانه از یکدیگر پرس و جو می\u200cکنند."
      },
      {
        "index": 28,
        "text": "پیروان به سران خود می\u200cگویند: شما بودید که فریبکارانه از درِ راستی و خیرخواهی بر ما وارد می\u200cشدید و با این شیوه ما را از راه به در می\u200cکردید و ما را به این سرنوشت شوم افکندید."
      },
      {
        "index": 29,
        "text": "سران کفر می\u200cگویند: ما شما را از ایمان باز نداشتیم تا مسئول فرجام هلاکت بار شما باشیم، بلکه شما اصلاً ایمان نداشتید."
      },
      {
        "index": 30,
        "text": "ما بر شما هیچ گونه تسلطی نداشتیم تا شما را از ایمان به سوی کفر سوق دهیم، بلکه خودتان مردمی سرکش بودید; چنان که ما نیز گردنکشی می\u200cکردیم."
      },
      {
        "index": 31,
        "text": "پس سخن خداوند بر همه ما تثبیت شد که ما قطعاً چشندگان عذاب دوزخیم."
      },
      {
        "index": 32,
        "text": "در نتیجه ما شما را به بیراهه افکندیم، چرا که ما خود گمراه بودیم و گمراهان جز گمراهی به بار نمی\u200cآورند."
      },
      {
        "index": 33,
        "text": "پس در آن روز، پیشوایان شرک و کفر و پیروانشان، همه در عذاب دوزخ شریک یکدیگرند."
      },
      {
        "index": 34,
        "text": "به یقین، ما با همه مشرکان گناه پیشه همین گونه رفتار خواهیم کرد."
      },
      {
        "index": 35,
        "text": "زیرا هنگامی که به آنان گفته می\u200cشد: معبودی شایسته پرستش جز خدا نیست، بر گردنکشی خود اصرار میورزیدند."
      },
      {
        "index": 36,
        "text": "و می\u200cگفتند: آیا به راستی ما برای شاعری مجنون معبودانمان را رها سازیم؟!"
      },
      {
        "index": 37,
        "text": "نه! محمد شاعر و مجنون نیست; او قرآن را که سراسر حق است آورده و پیامبران پیشین را تصدیق کرده است."
      },
      {
        "index": 38,
        "text": "قطعاً شما به سزای گردنکشی و حق ناباوری خود عذاب دردناک دوزخ را خواهید چشید."
      },
      {
        "index": 39,
        "text": "و جز آنچه انجام می\u200cدادید سزا داده نمی\u200cشوید."
      },
      {
        "index": 40,
        "text": "لیکن آنان که بندگی خدا کرده و برای او خالص شدند پس به غیر او دل نبستند، در آن جهان علاوه بر پاداش کردارشان پاداشی دیگر خواهند یافت."
      },
      {
        "index": 41,
        "text": "برای آنان در بهشت رزقی معلوم (ویژه و ممتاز) است."
      },
      {
        "index": 42,
        "text": "میوه\u200cهایی [گوناگون]، در حالی که از کرامتی خاص نیز برخوردارند."
      },
      {
        "index": 43,
        "text": "در بهشت\u200cهایی پرنعمت اقامت دارند."
      },
      {
        "index": 44,
        "text": "بر تخت\u200cهایی ویژه رو به روی یکدیگر می\u200cنشینند."
      },
      {
        "index": 45,
        "text": "بر گرد آنان جام شرابی از باده زلال می\u200cگردانند;"
      },
      {
        "index": 46,
        "text": "باده\u200cای سفید و درخشان که برای نوشندگانش بسی خوشگوار است."
      },
      {
        "index": 47,
        "text": "نه زیانی دارد و نه ایشان از آن به مستی می\u200cافتند."
      },
      {
        "index": 48,
        "text": "و نزدشان حوریانی است چشم فرو هشته با نگاهی پرناز و کرشمه و چشمانی درشت و زیبا."
      },
      {
        "index": 49,
        "text": "آنها [به قدری سفید و شفّافند که] گویی تخم پرندگانند که پنهانشان کرده\u200cاند."
      },
      {
        "index": 50,
        "text": "بهشتیان، آن گاه که بر سریرها نشسته\u200cاند، برخی به برخی دیگر روی می\u200cآورند و از کاروبار یکدیگر پرسوجو می\u200cکنند."
      },
      {
        "index": 51,
        "text": "گوینده\u200cای از میانشان می\u200cگوید: همانا مرا در دنیا همنشینی بود;"
      },
      {
        "index": 52,
        "text": "که می\u200cگفت: آیا تو واقعاً از کسانی هستی که رستاخیز را باور دارند؟!\u200c"
      },
      {
        "index": 53,
        "text": "می\u200cگفت: آیا وقتی مردیم و خاک گشتیم و استخوان\u200cهایی [پوسیده] شدیم، به راستی زنده می\u200cشویم و سزا می\u200cبینیم؟!"
      },
      {
        "index": 54,
        "text": "سپس آن مرد بهشتی به یاران خود می\u200cگوید: آیا شما [هم] به دوزخ سر می\u200cکشید تا همنشین مرا ببینید و فرجامش را بنگرید؟"
      },
      {
        "index": 55,
        "text": "پس او به آتش سر می\u200cکشد و همنشینش را در میانه دوزخ می\u200cبیند."
      },
      {
        "index": 56,
        "text": "به او می\u200cگوید: به خدا سوگند، نزدیک بود مرا به دوزخ افکنی و به هلاکتم اندازی."
      },
      {
        "index": 57,
        "text": "و اگر نعمت هدایت و توفیق پروردگارم نبود، قطعاً من نیز از کسانی بودم که برای عذاب احضار می\u200cشدم."
      },
      {
        "index": 58,
        "text": "آن گاه آن مرد بهشتی روی به یاران خود می\u200cکند و با شادی بسیار می\u200cگوید: ای یاران، آیا ما دیگر نخواهیم مُرد؟"
      },
      {
        "index": 59,
        "text": "آیا جز همان مرگ نخستینمان، مردنِ دیگری نخواهیم داشت؟ آیا ما گرفتار عذاب نمی\u200cشویم؟"
      },
      {
        "index": 60,
        "text": "آری، ما جاودانه\u200cایم و رنجی نخواهیم دید. به راستی این همان رستگاری و سعادت بزرگ است."
      },
      {
        "index": 61,
        "text": "پس اهل عمل باید در دنیا برای دستیابی به چنین پاداشی بکوشند."
      },
      {
        "index": 62,
        "text": "آیا آن روزی نیکوی بهشتیان، برای پذیرایی خوب است یا درخت زقّوم که برای دوزخیان آماده شده است؟"
      },
      {
        "index": 63,
        "text": "به یقین، ما آن درخت را رنج و عذابی برای ستمکاران قرار دادیم."
      },
      {
        "index": 64,
        "text": "همانا زقّوم، درختی است که در قعر دوزخ می\u200cروید."
      },
      {
        "index": 65,
        "text": "خوشه اش از نهایت زشتی، گویی سرهای شیاطین است."
      },
      {
        "index": 66,
        "text": "آن ستمکارانِ دوزخی سخت گرسنه\u200cاند و قطعاً از آن خواهند خورد و شکم\u200cهای خود را از آن پر خواهند کرد. (۶"
      },
      {
        "index": 67,
        "text": "سپس برای آنان علاوه بر خوراک زقّوم آب جوشانی است که با آنچه خورده\u200cاند آمیخته می\u200cگردد."
      },
      {
        "index": 68,
        "text": "پس از نوشیدن آب جوشان، قطعاً به سوی دوزخ باز خواهند گشت."
      },
      {
        "index": 69,
        "text": "این کیفرها از آن روست که آنان پدرانشان را گمراه یافتند،"
      },
      {
        "index": 70,
        "text": "ولی در پیروی از ایشان درنگ نکردند و شتابان در پی آنان رفتند."
      },
      {
        "index": 71,
        "text": "به یقین پیش از آنها بیشتر پیشینیان نیز گمراه شدند."
      },
      {
        "index": 72,
        "text": "و به راستی ما در میان مردمانِ نخستین، پیامبرانی فرستادیم تا هشدارشان دهند."
      },
      {
        "index": 73,
        "text": "پس بنگر فرجام هشدار داده شدگان چگونه شد; همگان به عذاب الهی گرفتار شدند و هلاک گشتند."
      },
      {
        "index": 74,
        "text": "فقط آنان که بندگی خدا کردند و برای او خالص شدند و دل به غیر او نبستند، نجات یافتند."
      },
      {
        "index": 75,
        "text": "و همانا نوح ما را ندا داد و در برابر قوم ستم پیشه اش از ما یاری طلبید و ما خواسته او را اجابت کردیم و نیک اجابت کننده\u200cایم."
      },
      {
        "index": 76,
        "text": "ما آنان را به طوفان گرفتار ساختیم و نوح و کسانش [خانواده و مؤمنان قومش] را از آن اندوه بزرگ رهانیدیم."
      },
      {
        "index": 77,
        "text": "و پس از آنان، تنها نسل او را باقی گذاشتیم و دیگر نسل\u200cها را از میان بردیم."
      },
      {
        "index": 78,
        "text": "و پیامش را در میان امّت\u200cهایی که پس از او آمدند زنده نگاه داشتیم و تا قیامت نیز زنده نگاه خواهیم داشت."
      },
      {
        "index": 79,
        "text": "سلام بر نوح باد، سلامی از جانب همه امت\u200cهای بشری تا روز رستاخیز"
      },
      {
        "index": 80,
        "text": "ما همه نیکوکاران را آن گونه که به نوح پاداش دادیم، جزا می\u200cدهیم."
      },
      {
        "index": 81,
        "text": "او از بندگان حقیقی ما و از مؤمنان راستین بود."
      },
      {
        "index": 82,
        "text": "اما دیگران را (= کافران قوم نوح را) به طوفان غرق کردیم."
      },
      {
        "index": 83,
        "text": "و به راستی ابراهیم از جمله پیروان مکتب نوح بود."
      },
      {
        "index": 84,
        "text": "آن گاه که با دلی پاک از هرگونه شرک و خوی ناپسند و کدورت گناه به سوی پروردگارش آمد و به او ایمان آورد."
      },
      {
        "index": 85,
        "text": "[و] آن گاه که به پدر و قومش گفت: چه چیزی را می\u200cپرستید؟"
      },
      {
        "index": 86,
        "text": "آیا جز خدا معبودانی را می\u200cطلبید که شایستگی آنها برای پرستش دروغ محض است؟"
      },
      {
        "index": 87,
        "text": "با این وصف پندارتان درباره پروردگار جهانیان چیست؟ [گمان می\u200cکنید با شما چه خواهد کرد؟]."
      },
      {
        "index": 88,
        "text": "روزی مردم شهر برای مراسم عید آماده شدند و ابراهیم را نیز فراخواندند. او نگاهی به ستارگان انداخت،"
      },
      {
        "index": 89,
        "text": "و گفت: من بیمارم و از حضور در این مراسم ناتوان."
      },
      {
        "index": 90,
        "text": "پس مردم از او روی گرداندند و خود از شهر بیرون شدند."
      },
      {
        "index": 91,
        "text": "ابراهیم به سوی معبودانشان رفت و با خشم گفت: چرا از این خوراکی\u200cها که برای شما تهیّه دیده\u200cاند، نمی\u200cخورید؟"
      },
      {
        "index": 92,
        "text": "شما را چه شده است که سخن نمی\u200cگویید و پاسخ مرا نمی\u200cدهید؟"
      },
      {
        "index": 93,
        "text": "سپس بر آنها تاخت و با دست راستش بر آنها نواخت."
      },
      {
        "index": 94,
        "text": "قوم ابراهیم از رخداد بُتکده آگاه شدند و شتابان به سوی او روی آوردند."
      },
      {
        "index": 95,
        "text": "ابراهیم را گرفتند و در حضور مردم، درباره شکننده بت\u200cها از او سؤال کردند. ابراهیم گفت: آیا چیزی را که خود می\u200cتراشید می\u200cپرستید؟"
      },
      {
        "index": 96,
        "text": "با این که خدا شما و آنچه را می\u200cسازید، آفریده است."
      },
      {
        "index": 97,
        "text": "بت پرستان گفتند: بنایی برای او بسازید [و در آن آتش بیفروزید] سپس او را در آتش فروزان بیفکنید."
      },
      {
        "index": 98,
        "text": "آری، خواستند برای نابودی ابراهیم چاره\u200cای کنند، ولی ما با سرد کردن آتش و تأمین سلامت او، آنان را پست\u200cترین مردم قرار دادیم."
      },
      {
        "index": 99,
        "text": "و او به پدر و قوم خود گفت: همانا من به سوی پروردگارم روانه می\u200cشوم و به سرزمینی می\u200cروم که با آسودگی خاطر به عبادت او بپردازم و به درگاهش نیایش کنم; حتماً او مرا راهنمایی خواهد کرد."
      },
      {
        "index": 100,
        "text": "و در دعایش گفت: پروردگارا، فرزندی از زمره درستکاران به من عطا فرما."
      },
      {
        "index": 101,
        "text": "پس ما او را به پسری نوجوان و بردبار بشارت دادیم."
      },
      {
        "index": 102,
        "text": "آن گاه اسماعیل تولد یافت و رشد کرد و هنگامی که به سنّ جوانی رسید و توانست پا به پای پدرش ابراهیم به کار و تلاش روزانه بپردازد، ابراهیم گفت: پسرجانم، من مکرّر در خواب می\u200cبینم که تو را سر می\u200cبُرم، پس در این امر بیندیش و ببین نظرت چیست؟ اسماعیل گفت: ای پدر، آنچه را بدان مأمور می\u200cشوی انجام ده; اگر خدا بخواهد، مرا از صابران خواهی یافت."
      },
      {
        "index": 103,
        "text": "پس وقتی ابراهیم و فرزندش تسلیم فرمان خدا شدند و ابراهیم او را بر گونه اش به زمین انداخت، منظره\u200cای سخت و ناگوار پدیدار شد."
      },
      {
        "index": 104,
        "text": "و ما او را ندا دادیم که\u200cای ابراهیم،"
      },
      {
        "index": 105,
        "text": "همانا آن رؤیا را حقیقت بخشیدی و آنچه را مأمور شدی انجام دادی; ما همان گونه که ابراهیم را آزمودیم و پاداش دادیم، نیکوکاران را می\u200cآزماییم و پاداش می\u200cدهیم."
      },
      {
        "index": 106,
        "text": "به یقین این فرمان، همان آزمونِ روشن بود."
      },
      {
        "index": 107,
        "text": "و فرزندش اسماعیل را در برابر قربانی بزرگی باز خریدیم."
      },
      {
        "index": 108,
        "text": "و پیامش را در میان امت\u200cهایی که پس از او آمدند زنده نگاه داشتیم و تا قیامت نیز زنده نگاه خواهیم داشت."
      },
      {
        "index": 109,
        "text": "سلام خدا بر ابراهیم!"
      },
      {
        "index": 110,
        "text": "همه نیکوکاران را آن گونه که ابراهیم را پاداش دادیم، پاداش می\u200cدهیم."
      },
      {
        "index": 111,
        "text": "او از بندگان واقعی ما و از مؤمنان راستین بود."
      },
      {
        "index": 112,
        "text": "و او را به ولادت فرزندی دیگر به نام اسحاق که پیامبری از زمره درستکاران بود، بشارت دادیم."
      },
      {
        "index": 113,
        "text": "و در آنچه به او و اسحاق عطا کردیم، برکت نهادیم، و از نسل آن دو، گروهی نیکوکارند و گروهی با ارتکاب گناهانْ آشکارا بر خود ستم می\u200cکنند."
      },
      {
        "index": 114,
        "text": "و به راستی به موسی و هارون نعمتی بزرگ عطا کردیم."
      },
      {
        "index": 115,
        "text": "و آن دو و قومشان را از آن اندوه بزرگ که فرعونیان برای آنان به وجود آورده بودند، رهایی بخشیدیم."
      },
      {
        "index": 116,
        "text": "و آنان را یاری کردیم، در نتیجه بر فرعونیان پیروز شدند."
      },
      {
        "index": 117,
        "text": "و به موسی و هارون آن کتاب را ارزانی داشتیم کتابی که نیازهای مادی و معنوی مردم را برایشان آشکار می\u200cساخت و آنها را بیان می\u200cکرد."
      },
      {
        "index": 118,
        "text": "و آن دو را به راه راست که ضامن نیکبختی انسان هاست هدایت کردیم."
      },
      {
        "index": 119,
        "text": "و پیامشان را در میان امت\u200cهایی که پس از آنان آمدند زنده نگاه داشتیم و تا قیامت نیز زنده نگاه خواهیم داشت."
      },
      {
        "index": 120,
        "text": "سلام خدا بر موسی و هارون!"
      },
      {
        "index": 121,
        "text": "ما همه نیکوکاران را بدین سان که آن دو را پاداش دادیم، پاداش می\u200cدهیم. (۱۲۱"
      },
      {
        "index": 122,
        "text": "آنها از بندگان واقعی ما و از مؤمنان راستین بودند."
      },
      {
        "index": 123,
        "text": "و الیاس نیز از فرستادگان ما بود."
      },
      {
        "index": 124,
        "text": "یاد کن زمانی را که به قومش گفت: آیا [از عذاب خدا] نمی\u200cهراسید؟"
      },
      {
        "index": 125,
        "text": "آیا (بَعْل) را می\u200cخوانید و به پرستش آن می\u200cپردازید و عبادت بهترین آفرینندگان را وامی گذارید؟"
      },
      {
        "index": 126,
        "text": "عبادت خدا را که پروردگار شما و پروردگار پدران نخستین شماست؟"
      },
      {
        "index": 127,
        "text": "قوم الیاس بی درنگ او را تکذیب کردند، و قطعاً آنان در روز قیامت برای عذاب احضار خواهند شد."
      },
      {
        "index": 128,
        "text": "لیکن از میان آنان، بندگانِ خالص شده برای خدا که بندگیِ او کردند و دل به غیر او نبستند، در آن روز عذابی نخواهند چشید."
      },
      {
        "index": 129,
        "text": "ما پیام او را در میان امت\u200cهایی که پس از او آمدند زنده نگاه داشتیم و تا روز قیامت نیز زنده نگاه خواهیم داشت."
      },
      {
        "index": 130,
        "text": "سلام خدا بر الیاس!"
      },
      {
        "index": 131,
        "text": "ما همه نیکوکاران را آن گونه که به الیاس پاداش دادیم، پاداش می\u200cدهیم."
      },
      {
        "index": 132,
        "text": "او از بندگان واقعی ما و از مؤمنان راستین بود."
      },
      {
        "index": 133,
        "text": "و همانا لوط از فرستادگان ما بود."
      },
      {
        "index": 134,
        "text": "[یاد کن] وقتی را که او و همه خانواده اش را از عذاب رهایی بخشیدیم،"
      },
      {
        "index": 135,
        "text": "بجز همسر پیرش که در زمره کسانی بود که در عذاب باقی ماندند و بدان هلاک گشتند."
      },
      {
        "index": 136,
        "text": "سپس دیگران را، همانان که لوط به سویشان فرستاده شد، هلاک کردیم."
      },
      {
        "index": 137,
        "text": "(سرزمین آنان در مسیر حجاز و شام است) و شما مردم حجاز قطعاً بر ویرانه\u200cهای دیارشان صبحگاهان عبور می\u200cکنید;"
      },
      {
        "index": 138,
        "text": "و نیز شامگاهان بر آن جا می\u200cگذرید; پس چرا خرد را به کار نمی\u200cگیرید و درنمی یابید؟"
      },
      {
        "index": 139,
        "text": "و به یقین، یونس از فرستادگان ما بود."
      },
      {
        "index": 140,
        "text": "[یاد کن] زمانی را که او گریخت و به سوی کشتیِ انباشته از سرنشین رفت."
      },
      {
        "index": 141,
        "text": "کشتی در دریا حرکت کرد و ماهیِ بزرگی راه را بر کشتی بست; پس یونس با دیگر سرنشینان قرعه انداختند، قرعه به نام او درآمد و از شکست خوردگان شد."
      },
      {
        "index": 142,
        "text": "یونس را بی درنگ به دریا انداختند و آن ماهی او را بلعید در حالی که نکوهیده بود."
      },
      {
        "index": 143,
        "text": "و اگر از زمره تسبیح گویان خدا نبود،"
      },
      {
        "index": 144,
        "text": "قطعاً تا روزی که مردم از قبرها برانگیخته می\u200cشوند، در شکم ماهی می\u200cماند و از آن جا برانگیخته می\u200cشد."
      },
      {
        "index": 145,
        "text": "آری، چون یونس را تسبیح گوی خویش یافتیم، او را در حالی که بیمار بود، از شکم ماهی به زمینی بی گیاه که سایبانی در آن یافت نمی\u200cشد، بیرون انداختیم."
      },
      {
        "index": 146,
        "text": "و بر فراز او درختی از نوع کدو رویاندیم تا آن را سایبانِ خود گیرد."
      },
      {
        "index": 147,
        "text": "و او را به سوی قومش که یکصد هزار نفر بلکه افزون بر آن بودند، به رسالت فرستادیم."
      },
      {
        "index": 148,
        "text": "پس به او ایمان آوردند، از این رو هلاکشان نساختیم و تا سرآمدی که برایشان مقرّر شده بود، آنان را از نعمت\u200cهای دنیا برخوردار کردیم."
      },
      {
        "index": 149,
        "text": "مشرکان می\u200cپندارند فرشتگان دختران خدایند; ای پیامبر، از آنان جویا شو که آیا دختران برای پروردگارت و پسران برای آنان است؟!"
      },
      {
        "index": 150,
        "text": "آیا فرشتگان را دختر آفریده\u200cایم و ایشان آفرینش آنها را نظاره گر بودند؟!"
      },
      {
        "index": 151,
        "text": "بدانید که آنان بر اثر دروغ پردازی\u200cهای خود می\u200cگویند:"
      },
      {
        "index": 152,
        "text": "خدا فرزند آورده است بی تردید آنان دروغگویانند."
      },
      {
        "index": 153,
        "text": "آیا خدا در گرفتنِ فرزند، دختران را بر پسران برگزیده است؟!"
      },
      {
        "index": 154,
        "text": "شما را چه شده است؟! چگونه بی دلیل حکم می\u200cکنید؟!"
      },
      {
        "index": 155,
        "text": "آیا درنمی یابید که خداوند از داشتن فرزند منزّه است؟!"
      },
      {
        "index": 156,
        "text": "آیا شما را کتابی آسمانی هست که مدعای شما در آن ثبت شده باشد و شما از برهانی روشن برخوردار باشید؟!"
      },
      {
        "index": 157,
        "text": "اگر راست می\u200cگویید، کتابتان را بیاورید و آن را ارائه دهید."
      },
      {
        "index": 158,
        "text": "و مشرکان میان خدا و جنیان نسبت خویشاوندی پنداشتند و آنها را فرزندان خدا شمردند، در حالی که جنّیان به خوبی می\u200cدانند که خودشان برای حساب و جزا احضار خواهند شد. آیا فرزندان خدا محاکمه می\u200cشوند؟!"
      },
      {
        "index": 159,
        "text": "منزّه است خدا از آنچه مشرکان او را بدان وصف می\u200cکنند و داشتن فرزند را به او نسبت می\u200cدهند."
      },
      {
        "index": 160,
        "text": "لیکن بندگانِ خالص شده برای خدا، که او را پرستش می\u200cکنند و دل به غیر او نمی\u200cبندند، خدا را به اوصافی که درخور اوست می\u200cستایند."
      },
      {
        "index": 161,
        "text": "قطعاً شما مشرکان و آنچه شما آن را می\u200cپرستید،\u200c"
      },
      {
        "index": 162,
        "text": "نمی\u200cتوانید هیچ کس را بر ضد خدا گمراه کنید،"
      },
      {
        "index": 163,
        "text": "مگر کسی را که خود از پی آتش دوزخ روانه است."
      },
      {
        "index": 164,
        "text": "جبریل و سایر فرشتگان سخنشان این است که: هیچ یک از ما نیست مگر این که مقام و منزلتی معین دارد و نمی\u200cتواند از آن تخطی کند."
      },
      {
        "index": 165,
        "text": "همانا ما به انتظار فرمان خدا در پیشگاه او صف کشیده\u200cایم."
      },
      {
        "index": 166,
        "text": "و ما تسبیح گویان خداییم و ساحتش را از آنچه شایسته او نیست، منزّه می\u200cشمریم."
      },
      {
        "index": 167,
        "text": "به یقین، مشرکان قریش و هم مسلکانشان می\u200cگفتند:"
      },
      {
        "index": 168,
        "text": "اگر کتابی یادآور، از آن گونه که بر امّت\u200cهای نخستین نازل شد، نزد ما بود،"
      },
      {
        "index": 169,
        "text": "قطعاً ما راه می\u200cیافتیم و بندگانی می\u200cشدیم خالص شده برای خدا."
      },
      {
        "index": 170,
        "text": "دیری نگذشت که ما قرآن را برایشان فرو فرستادیم، ولی آنان به گفته خود وفا نکردند و به آن کافر شدند; پس زود است که وِزر و وبال کفرشان را بدانند."
      },
      {
        "index": 171,
        "text": "همانا پیشتر سخن و قضای ما در حق آن بندگانی که آنان را به رسالت فرستادیم مقرّر و حتمی شد،"
      },
      {
        "index": 172,
        "text": "که: آنان قطعاً بر دشمنانشان پیروز خواهند شد."
      },
      {
        "index": 173,
        "text": "و این که: گروه و لشکر ما، آن مؤمنانِ مجاهد، بر مخالفانشان چیره خواهندگردید."
      },
      {
        "index": 174,
        "text": "پس ای پیامبر، تا زمانی نه چندان طولانی، از مشرکان قوم خود روی بگردان و آنان را مهلت ده."
      },
      {
        "index": 175,
        "text": "در این مدت آنان را بنگر و انکار و دشمنی شان را نظاره کن; زود است که آنان نیز فرجام انکار و سرکشی خود را ببینند و بنگرند که چگونه به دست شما کشته و اسیر می\u200cگردند."
      },
      {
        "index": 176,
        "text": "پس آیا مشرکان خواهان آنند که هرچه زودتر عذاب ما به سراغشان بیاید؟"
      },
      {
        "index": 177,
        "text": "[بدانند] آن گاه که عذاب به درگاه خانه هایشان فرود آید و همگان را فراگیرد، بامداد کسانی که اخطار شده\u200cاند، بامداد بدی است."
      },
      {
        "index": 178,
        "text": "و تا مدتی از آنان روی بگردان و تا فرارسیدن اجلشان به آنان مهلت ده."
      },
      {
        "index": 179,
        "text": "و در این مدت، کفر و عصیان مردم را نظاره گر باش; دیری نمی\u200cگذرد که آنان فرجام شوم کفر و گناه خویش را که همان عذاب دوزخ است بنگرند."
      },
      {
        "index": 180,
        "text": "منزّه است پروردگار تو ـ پروردگار عزتمند ـ از آنچه مشرکان او را بدان وصف می\u200cکنند."
      },
      {
        "index": 181,
        "text": "و سلام خدا بر همه فرستادگان."
      },
      {
        "index": 182,
        "text": "و سپاس خدای را که پروردگار جهانیان است."
      }
    ],
    "index": 37
  },
  {
    "aya": [
      {
        "index": 1,
        "text": "ص، سوگند به قرآن، این کتابِ یادآور توحید و معارف الهی، که تو از پیامبران و هشداردهندگانی."
      },
      {
        "index": 2,
        "text": "[پافشاری کافران بر کفر خود، نشانه کوتاهی قرآن در بیان معارف نیست،] بلکه آنان که کافر شده\u200cاند، در حالت امتناع از پذیرش قرآن و مخالفت با آن قرار دارند."
      },
      {
        "index": 3,
        "text": "چه بسیار نسل\u200cها را که پیش از اینان بودند و پیامبرانشان را تکذیب کردند، هلاک ساختیم; پس خدا را به فریادرسی خواندند، ولی زمان، زمانِ تأخیر عذاب نبود."
      },
      {
        "index": 4,
        "text": "و از این که پیامبری هشداردهنده از جنس خودشان برایشان آمده است در شگفت\u200cاند، و کافران گفتند: این مرد افسونگری دروغ پرداز است که آنچه را خود بافته است کلام خدا می\u200cنامد."
      },
      {
        "index": 5,
        "text": "آیا محمّد این معبودان فراوان را یک معبود قرار داده، و پنداشته است که آنها شایسته پرستش نیستند و تنها خدا شایسته عبادت است؟! راستی این چیزی بسیار شگفت آور است."
      },
      {
        "index": 6,
        "text": "مهتران قریش چون دریافتند که پیامبر از انکار خدایانشان دست برنمی دارد و به سازش با آنان گرایشی ندارد، مجلس او را ترک کردند و به یکدیگر گفتند: باید به راه خود بروید و بر پرستش معبودانتان ایستادگی کنید; قطعاً محمّد می\u200cخواهد بدین وسیله بر مردم ریاست کند; چیزی که هر بشری در پی آن است."
      },
      {
        "index": 7,
        "text": "ما در آخرین آیین که مردم این عصر آن را پذیرفته\u200cاند سخن از توحید نشنیده\u200cایم; این از افسانه\u200cهای گذشتگان است و پسندیده این دوران نیست; این چیزی جز دروغبافی نیست."
      },
      {
        "index": 8,
        "text": "آیا از میان ما تنها بر محمّد قرآن نازل شده است؟! او چه امتیازی بر ما دارد که شایسته وحی باشد؟ آنان این سخن را از روی اعتقاد نگفتند، بلکه در قرآن که یادآور من است شک و تردید دارند، ولی ریشه انکار آنها شک و تردید نیست، چرا که اگر بیندیشند درمی یابند که قرآن معجزه الهی است، بلکه آنان به سبب خودبزرگ بینی آن را نمی\u200cپذیرند گرچه به الهی بودن آن اطمینان یابند. آنان هنوز عذاب مرا نچشیده\u200cاند; وقتی که عذاب به سراغشان آمد، به حقّانیت قرآن اعتراف خواهند کرد.\u200c"
      },
      {
        "index": 9,
        "text": "می\u200cگویند: بر پیامبر وحی نشده است. مگر گنجینه\u200cهای رحمت پروردگارت نزد آنان است که آن را از تو بازدارند؟ چنین نیست، زیرا خداوند آن مقتدری است که هیچ کس نمی\u200cتواند در کار او دخالت کند و آن بخشایشگری است که هیچ کس نمی\u200cتواند رحمت او را بازگرداند."
      },
      {
        "index": 10,
        "text": "یا فرمانروایی آسمان\u200cها و زمین و آنچه میان آن دو است، در اختیار آنان است؟ اگر چنین است پس بر نردبان آسمان\u200cها برآیند و از فرود آمدن وحی بر تو جلوگیری کنند."
      },
      {
        "index": 11,
        "text": "این کافران که از جمله گروه\u200cهای تشکّل یافته بر ضدّ پیامبرانند، لشکری ناچیز و ناتوانند و در آن جا (در آن دوردست ها)، بی یاور و شکست خورده\u200cاند."
      },
      {
        "index": 12,
        "text": "پیش از اینان، قوم نوح و عاد و فرعونِ صاحب میخ\u200cها نیز پیامبران را تکذیب کردند."
      },
      {
        "index": 13,
        "text": "و ثمودیان و قوم لوط و قوم شعیب، آن جنگل نشینان، نیز پیام رسولان را دروغ شمردند. اینان همان گروه\u200cهای تشکّل یافته بر ضدّ پیامبران بودند."
      },
      {
        "index": 14,
        "text": "هیچ یک از آنان نبودند مگر این که پیامبران را تکذیب کردند، پس کیفر من بر آنان تثبیت شد."
      },
      {
        "index": 15,
        "text": "و اینان هم که پیام تو را دروغ می\u200cشمرند، جز یک خروش آسمانی را انتظار نمی\u200cبرند که در آن هیچ درنگی نیست و بازگشتی نخواهد داشت."
      },
      {
        "index": 16,
        "text": "و کافران از روی تمسخر گفتند: پروردگارا، پیش از آن که روز حساب فرا رسد و مردم گرفتار عذاب شوند، بهره ما را از عذاب هر چه زودتر به ما برسان."
      },
      {
        "index": 17,
        "text": "ای پیامبر، از برخوردهای ناهنجار آنان سستی به خود راه مده و بر آنچه می\u200cگویند شکیبا باش و بدین منظور از بنده ما داود که در تسبیح خدا و در دانش و فرمانروایی و نبرد با کافران، توانا بود، یاد کن; آری او همواره به ما رجوع می\u200cکرد."
      },
      {
        "index": 18,
        "text": "ما کوه\u200cها را رام ساختیم که او را همراهی کنند، آنها شامگاهان و بامدادان هم آوا با داود، خدا را تسبیح می\u200cگفتند."
      },
      {
        "index": 19,
        "text": "و پرندگان را نیز گرد آمده در کنار او، رام ساختیم تا هم آوا با او تسبیح گویند. آری، کوه\u200cها و پرندگان، همه تسبیح خدا می\u200cگفتند و با تسبیح خود همواره به خدا رجوع می\u200cکردند."
      },
      {
        "index": 20,
        "text": "و فرمانروایی او را استوار ساختیم و به او حکمت و توانِ فصل خصومت دادیم."
      },
      {
        "index": 21,
        "text": "آیا خبرِ آن ستیزه گران، آن گاه که از دیوارِ بلند خانه داود بالا رفتند، به تو رسیده است؟"
      },
      {
        "index": 22,
        "text": "وقتی که بر داود وارد شدند و او از آنان بیمناک شد. گفتند: نترس، ما دو گروهیم که با یکدیگر نزاع داریم; برخی از ما بر برخی دیگر ستم کرده\u200cاند; میان ما به حق داوری کن و ستم روا مدار و ما را به راه عدل راه نمای."
      },
      {
        "index": 23,
        "text": "یکی از آنان گفت: این برادر من است که نَوَد و نُه میش دارد و من یک میش دارم; او گفته است که باید آن را به من واگذاری، و در گفتار بر من چیره شده است."
      },
      {
        "index": 24,
        "text": "داود گفت: به یقین برادرت با درخواست میش تو برای افزودن آن به میش\u200cهای خود بر تو ستم کرده است، و بسیاری از شریکان که اموال خود را به هم می\u200cآمیزند به یکدیگر ستم می\u200cکنند، مگر کسانی که ایمان آورده و کارهای شایسته کرده\u200cاند و اینان هم بسیار اندکند. [داود این گونه داوری کرد،] ولی دریافت که ما او را بدین وسیله آزموده\u200cایم و او به سبب شتاب در قضاوت دچار لغزش شده است، پس از پروردگارش آمرزش خواست و به رکوع درآمد و به درگاه خدا توبه کرد."
      },
      {
        "index": 25,
        "text": "پس ما آن لغزش را بر او بخشیدیم، و قطعاً او را نزد ما مرتبه\u200cای بلند است و بازگشتی نیکو خواهد داشت."
      },
      {
        "index": 26,
        "text": "آری، او را بخشیدیم و به وی گفتیم: ای داود، ما تو را در زمین جانشین خود قرار دادیم; باید خُلق و خوی تو همچون خُلق و خوی کسی باشد که تو جانشین او هستی. پس در میان مردم به حق داوری کن و در قضاوت پیرو هوای نفس مباش که تو را از راه خدا منحرف می\u200cکند. قطعاً کسانی که از راه خدا منحرف می\u200cشوند، قیامت را که روز حسابرسی است فراموش کرده\u200cاند و برای آنان به سزای از یاد بردن روز حساب، عذابی سخت خواهد بود."
      },
      {
        "index": 27,
        "text": "ما آسمان و زمین و آنچه را که میان آن دو است بیهوده نیافریده\u200cایم; این پندار کسانی است که کافر شده\u200cاند، پس وای بر کافران از آتش دوزخ!\u200c"
      },
      {
        "index": 28,
        "text": "می\u200cگویند: حساب و کتابی در کار نیست. مگر ما آفرینش را بر عدل و حکمت استوار نکرده\u200cایم؟! با این وصف آیا کسانی را که ایمان آورده و کارهای شایسته کرده\u200cاند مانند کسانی قرار می\u200cدهیم که با باورهای نادرست و کارهای ناروا در زمین تبهکاری می\u200cکنند؟! آیا تقواپیشگان را مانند بزهکاران قرار می\u200cدهیم؟!"
      },
      {
        "index": 29,
        "text": "این قرآن کتابی گرانقدر و پر خیر و برکت است که آن را به سوی تو فرستادیم تا همگان در آیات آن بیندیشند، پس هدایت پذیران راهیاب شوند و عنادپیشگان عذری بر گمراهی خویش نیابند و تا صاحب خردان به دلایل حق توجه کنند و به سوی آن هدایت گردند."
      },
      {
        "index": 30,
        "text": "و سلیمان را به داود عطا کردیم. سلیمان بنده\u200cای نیکو بود; او همواره به ما رجوع می\u200cکرد."
      },
      {
        "index": 31,
        "text": "آن گاه که عصرگاهان اسب\u200cهای تندرو و آماده برای جهاد، بر او عرضه شد."
      },
      {
        "index": 32,
        "text": "پس گفت: من شیفته اسب\u200cها شدم و علاقه به آنها مرا از خواندن نماز و یاد کردن پروردگارم باز داشت تا این که خورشید در پرده افق پنهان گشت و نماز از من فوت شد;"
      },
      {
        "index": 33,
        "text": "بار دیگر آنها را نزد من بازآورید. اسب\u200cها را برای بار دوم بر او عرضه کردند، پس شروع کرد که بر ساق و گردن آنها دستی کشد."
      },
      {
        "index": 34,
        "text": "و همانا سلیمان را آزمودیم و کالبد بی جان فرزندش را بر تخت او افکندیم; سپس او از این که به فرزندش امید بسته بود به درگاه ما توبه کرد."
      },
      {
        "index": 35,
        "text": "گفت: پروردگارا، خطایم را بر من ببخشای و سلطنتی به من ارزانی دار که پس از من شایسته هیچ کس نباشد; همانا تویی که بسیار بخشنده\u200cای."
      },
      {
        "index": 36,
        "text": "پس باد را مسخّر وی ساختیم که به فرمان سلیمان به هر جایی که او می\u200cخواست روان می\u200cشد و به آسانی او را فرمانبری می\u200cکرد."
      },
      {
        "index": 37,
        "text": "و شیطان\u200cها، آن جنّیانِ شرور را برای او رام ساختیم; هر بنّایی از آنها را که به کار سازندگی بپردازد و هر غوّاصی را که از دریا برای او مروارید و مرجان استخراج کند."
      },
      {
        "index": 38,
        "text": "و شیطان\u200cهای دیگری از جنّیان را که در غل\u200cها و زنجیرها به یکدیگر بسته شده بودند نیز برای او رام ساختیم."
      },
      {
        "index": 39,
        "text": "ای سلیمان، این سلطنت با این همه نعمت، موهبت ما به توست که از فزونی قابل شمارش نیست و با بخشش به دیگران پایان نمی\u200cپذیرد; پس آن را ببخش یا نگهدار، که آن تمام شدنی نیست."
      },
      {
        "index": 40,
        "text": "و قطعاً او را در پیشگاه ما مرتبه\u200cای بلند است و بازگشتی نیکو خواهد داشت."
      },
      {
        "index": 41,
        "text": "ای پیامبر، بنده ما ایّوب را یاد کن آن گاه که پروردگارش را ندا داد که: شیطان مرا رنج داده و به من گزند رسانده است."
      },
      {
        "index": 42,
        "text": "پس دعایش را اجابت کردیم و چشمه آبی به او نمایاندیم و گفتیم: به سرعت با پاهای خود حرکت کن و آنها را در حال حرکت، استوار بر زمین بگذار; این چشمه جای شستوشو است; سرد است و نوشیدنی; به آن درآی و از آن بنوش. ایّوب چنین کرد و بیماری از او رخت بر بست."
      },
      {
        "index": 43,
        "text": "و خانواده اش را که از دست داده بود به او بخشیدیم و آنها را به دو برابر رساندیم، تا از جانب ما رحمتی بر او و تذکّری برای خردمندان باشد."
      },
      {
        "index": 44,
        "text": "و به او گفتیم: سوگند خود را مشکن و یک دسته شاخه گیاه، به تعداد تازیانه\u200cهایی که سوگند یاد کردی به همسرت بزنی، در دست گیر و آنها را یکجا بر او بزن. به راستی ما ایّوب را بر آن دردها و رنج\u200cهایی که بر او وارد ساختیم، شکیبا یافتیم; او خوب بنده\u200cای بود; چرا که همواره به ما رجوع می\u200cکرد."
      },
      {
        "index": 45,
        "text": "و نیز بندگان ما ابراهیم و اسحاق و یعقوب را یاد کن; آنان در اطاعت از خدا و رساندن خیر به مردمان نیرومند و در راهیابی به باورهای درست و کارهای شایسته تیزبین بودند;"
      },
      {
        "index": 46,
        "text": "زیرا ما آنان را به سبب برخورداری از خصلتی پاک که یاد سرای آخرت بود، برای خود خالص ساخته بودیم، به گونه\u200cای که نه شیطان از آنان نصیبی داشت و نه هوای نفس."
      },
      {
        "index": 47,
        "text": "آنان نزد ما از برگزیدگان به شمار می\u200cرفتند و از نیکان بودند."
      },
      {
        "index": 48,
        "text": "و از دیگر پیامبران ما، اسماعیل و یَسع و ذوالکِفل را یاد کن و [بدان که] همه آنان از بهترین انسان\u200cها بودند."
      },
      {
        "index": 49,
        "text": "این قرآن یادآور توحید و معارف الهی است و قطعاً تقواپیشگان در جهان دیگر بازگشتی نیکو خواهند داشت."
      },
      {
        "index": 50,
        "text": "برای آنان بهشت\u200cهایی است همیشگی که درهای نعمت آن برایشان گشوده است."
      },
      {
        "index": 51,
        "text": "در آن جا عزّتمندانه [بر تخت ها] تکیه می\u200cزنند و میوه\u200cهایی را که در آن جا بسیار است و نیز نوشیدنی را به سوی خود فرا می\u200cخوانند."
      },
      {
        "index": 52,
        "text": "در کنارشان همسرانی هستند که فقط چشم به شوهران خود دارند و دیده از غیر آنان فرو بسته\u200cاند و همسال و همسان شوهران خویش\u200cاند."
      },
      {
        "index": 53,
        "text": "این بهشت همان چیزی است که برای روز حساب به شما تقواپیشگان وعده داده می\u200cشود."
      },
      {
        "index": 54,
        "text": "آری، این است روزیِ ما به شما که هرگز آن را فنایی نیست."
      },
      {
        "index": 55,
        "text": "این است فرجام تقواپیشگان و قطعاً سرکشان در آن سرا، بد بازگشتگاهی خواهند داشت."
      },
      {
        "index": 56,
        "text": "بازگشتگاه آنان دوزخ است که به آن درمی آیند و از حرارتش به رنج می\u200cافتند; بد بستری برای دوزخیان آماده شده است."
      },
      {
        "index": 57,
        "text": "این آبی است جوشان و چرکین و بدبو، که باید آن را بچشند و چاره\u200cای جز این ندارند."
      },
      {
        "index": 58,
        "text": "و این هم چیز دیگری است از جنس همان آبِ داغ و مایع چرکین با انواع گوناگون آن، که آنها را نیز باید بچشند."
      },
      {
        "index": 59,
        "text": "به سران شرک و کفر گفته می\u200cشود: این گروهی که از شما پیروی کردند، به اجبار در میان شما درمی آیند و در دوزخ با شما خواهند بود. سران می\u200cگویند: خوشامد مبادشان، چرا که به آتش درآمدگان و از حرارت آن به رنج افتادگانند."
      },
      {
        "index": 60,
        "text": "پیروان در پاسخ می\u200cگویند: بلکه شما را خوشامد مباد! شما بودید که این را برای ما پیش آوردید، و شوم است ماندن در آتش."
      },
      {
        "index": 61,
        "text": "آن گاه می\u200cگویند: پروردگارا، هر کس این عذاب را برای ما پیش آورده است او را در آتش، عذابی دو چندان بیفزای."
      },
      {
        "index": 62,
        "text": "و دوزخیان مؤمنان را در آتش نمی\u200cیابند، از این رو می\u200cگویند: ما را چه شده است که مردانی را که از زمره اشرار می\u200cشمردیم در این جا نمی\u200cبینیم؟"
      },
      {
        "index": 63,
        "text": "آیا آنان نجات یافته\u200cاند و ما به ناحق آنها را به تمسخر می\u200cگرفتیم یا آنان نیز در آتشند ولی چشمان ما از آنها منحرف شده است که آنان را نمی\u200cبینیم؟"
      },
      {
        "index": 64,
        "text": "این مشاجره اهل آتش که میان سران شرک و پیروانشان روی می\u200cدهد، قطعاً ثابت و محقّق است."
      },
      {
        "index": 65,
        "text": "ای پیامبر، بگو: من در پی ثروت و مقام نیستم، بلکه پیامبری بیم دهنده\u200cام، و جز خدای یگانه که بر هر چیزی غالب است معبود شایسته پرستشی نیست."
      },
      {
        "index": 66,
        "text": "اوست پروردگار آسمان\u200cها و زمین و آنچه میان آن دو است; همان خدای مقتدری که بسیار آمرزنده است."
      },
      {
        "index": 67,
        "text": "بگو: این قرآن خبری است بس بزرگ،"
      },
      {
        "index": 68,
        "text": "که شما از آن رویگردانید."
      },
      {
        "index": 69,
        "text": "من درباره فرشتگان، آن برترین ارجمندان، آن گاه که در مورد آدم بحث و جدال می\u200cکردند آگاهی نداشتم، ولی خدا از طریق وحی مرا از آن آگاه ساخت."
      },
      {
        "index": 70,
        "text": "چیزی جز این به من وحی نمی\u200cشود که من پیامبری هشداردهنده\u200cام و پیامم را به روشنی ابلاغ می\u200cکنم."
      },
      {
        "index": 71,
        "text": "یاد کن زمانی را که پروردگارت به فرشتگان گفت: من از گِل، بشری خواهم آفرید;"
      },
      {
        "index": 72,
        "text": "پس هنگامی که او را به صورت انسانی کامل درآوردم و از روحی والا که از من است در او دمیدم و به او حیات انسانی بخشیدم، بر زمین افتید و او را سجده کنید."
      },
      {
        "index": 73,
        "text": "پس همه فرشتگان او را سجده کردند،"
      },
      {
        "index": 74,
        "text": "جز ابلیس که تکبّر ورزید و پیش\u200cتر هم از کافران بود."
      },
      {
        "index": 75,
        "text": "پروردگارت گفت: ای ابلیس، چه چیز تو را بازداشت از این که برای کسی سجده کنی که من او را با دو دست خودم آفریدم و در آفرینش او عنایتی خاص داشتم؟ آیا خود را برتر شمردی یا از بلندمرتبگانی بودی که به سجده کردن فرمان نیافته بودند؟"
      },
      {
        "index": 76,
        "text": "ابلیس گفت: من از او بهترم، چون مرا از آتش آفریدی و او را از گِل پدید آوردی. من این فرمان تو را نادرست می\u200cدانم، از این رو آن را اطاعت نخواهم کرد."
      },
      {
        "index": 77,
        "text": "پروردگارت به او گفت: پس، از منزلتی که داری به درآی، زیرا تو رانده شده درگاه منی."
      },
      {
        "index": 78,
        "text": "من تو را از رحمت خود دور ساختم و تا روز جزا لعنت من بر تو خواهد بود."
      },
      {
        "index": 79,
        "text": "ابلیس گفت: پروردگارا، پس مرا تا روزی که مردم برای رستاخیز برانگیخته می\u200cشوند مهلت ده و هلاکم مکن."
      },
      {
        "index": 80,
        "text": "پروردگارت به او گفت: قطعاً تو از مهلت یافتگانی، البته نه تا روز رستاخیز،"
      },
      {
        "index": 81,
        "text": "بلکه تا آن روز معیّن که مردم به کفر و گناه می\u200cپردازند."
      },
      {
        "index": 82,
        "text": "ابلیس گفت: به عزّت تو سوگند که قطعاً همه انسان\u200cها را به بیراهه می\u200cکشانم;"
      },
      {
        "index": 83,
        "text": "مگر از میان ایشان آن بندگانت که برای تو خالص شده\u200cاند به گونه\u200cای که نه من در آن بهره\u200cای دارم نه غیر من."
      },
      {
        "index": 84,
        "text": "پروردگارت به ابلیس گفت: پس به حق سوگند ـ و فقط حق می\u200cگویم ـ"
      },
      {
        "index": 85,
        "text": "که قطعاً دوزخ را از تو و نسل تو و کسانی که تو را پیروی کنند، از همگی، پر خواهم کرد."
      },
      {
        "index": 86,
        "text": "بگو: من از شما برای رساندن پیام قرآن هیچ مزدی نمی\u200cخواهم، و من از کسانی نیستم که خود را به چیزی آراسته سازم که در من نیست."
      },
      {
        "index": 87,
        "text": "قرآن وسیله کسب مال نیست، بلکه تنها تذکّری برای جهانیان است."
      },
      {
        "index": 88,
        "text": "و قطعاً پس از مدتی، آنچه را که قرآن از آن خبر می\u200cدهد خواهید دانست."
      }
    ],
    "index": 38
  },
  {
    "aya": [
      {
        "index": 1,
        "text": "این است آن کتابِ فرو فرستاده شده از جانب خداوند شکست ناپذیر حکیم."
      },
      {
        "index": 2,
        "text": "ما این کتاب را که سراسر حق است به سوی تو فرو فرستادیم و در آن به یکتاپرستی فرمان دادیم; پس خدا را در حالی که عبادت خود را ویژه او ساخته\u200cای پرستش کن."
      },
      {
        "index": 3,
        "text": "ای مردم، بدانید که عبادت خالص و پیراسته از شرک، از آنِ خداوند است که جز این گونه عبادت را نمی\u200cپذیرد. و کسانی که به جای خدا معبودانی را برگرفته و به عبادت آنها پرداخته و می\u200cگویند: ما آنها را جز برای این که ما را به خدا نزدیک کنند و به منزلتی نزد او برسانند، نمی\u200cپرستیم، قطعاً خداوند میان اینان و کسانی که خالصانه او را می\u200cپرستند، در آنچه بر سرش اختلاف دارند، داوری خواهد کرد، و بی تردید خداوند کسی را که دروغگو و بسیار ناسپاس است به فرجام نیک نمی\u200cرساند.\u200c"
      },
      {
        "index": 4,
        "text": "می\u200cگویند: خدا فرزند گرفته است. اگر خدا می\u200cخواست برای خود فرزندی بگیرد، از میان آنچه می\u200cآفریند، هر که را می\u200cخواست به فرزندی می\u200cگرفت، ولی او کار ناشدنی را اراده نمی\u200cکند. منزّه است او، اوست خدای یگانه که بر هر چیز و هر کس چیره است; پس چگونه ممکن است فرزند داشته باشد؟"
      },
      {
        "index": 5,
        "text": "تدبیر امور جهان هستی فقط در اختیار اوست، زیرا او آسمان\u200cها و زمین را به حق آفریده است. پیوسته شب را بر روز می\u200cافکند و روز را بر شب می\u200cافکند، (رفت و آمدِ روز و شب را هماره برقرار می\u200cدارد) و خورشید و ماه را رام ساخته و نظام آنها را تدبیر کرده است. هر یک تا سرآمدی معیّن در حرکتند. آگاه باشید که اوست آن عزّتمندِ آمرزگار."
      },
      {
        "index": 6,
        "text": "خداوند شما را از یک تن آفرید، و همسرش را از جنس او قرار داد، و برای شما از دام\u200cها هشت تای پدید آورد (شتر، گاو، میش و بز; نر و ماده آنها) شما را در شکم مادرانتان آفرینشی پس از آفرینش دیگر، در تاریکی\u200cهای سه گانه (شکم، رحم و مَشیمه) خلق می\u200cکند. این است خدا که پروردگار شماست. اوست که کارهای شما را به سامان می\u200cرساند، و فرمانروایی فقط از آنِ اوست. جز او معبودی شایسته پرستش نیست، پس چگونه از عبادت او باز گردانده و به پرستش غیر او برده می\u200cشوید؟"
      },
      {
        "index": 7,
        "text": "اگر به خدا کفر ورزید، زیانی به او نمی\u200cرسانید; زیرا او به شما نیازی ندارد. او از آن روی شما را به ایمان فرا می\u200cخواند که شما بندگان او هستید و او برای بندگانش ناسپاسی را نمی\u200cپسندد; و اگر با پرستش خالصانه او را شکرگزاری کنید، آن را برای شما می\u200cپسندد، و هیچ کس که گناهی بر دوش دارد بار گناه دیگری را بر نمی\u200cگیرد. بدانید که بازگشت شما به سوی پروردگارتان است، آن گاه شما را به حقیقت آنچه می\u200cکردید آگاه می\u200cسازد و شما را بر طبق آنچه در دل دارید بازخواست می\u200cکند. قطعاً او اندیشه\u200cها و رازهای نهفته در سینه\u200cها را به خوبی می\u200cداند."
      },
      {
        "index": 8,
        "text": "و هنگامی به انسان گزندی برسد، به سوی خدا باز می\u200cگردد و به ربوبیّت او اعتراف می\u200cکند و برای برطرف شدن آن گزند پروردگار خود را می\u200cخواند، سپس وقتی خدا از جانب خود نعمتی به او بخشید، به آن سرگرم می\u200cشود و گزندی را که پیش\u200cتر برطرف شدن آن را از خدا می\u200cطلبید فراموش می\u200cکند و برای خدا همتایانی قرار می\u200cدهد تا مردم را از راه خدا باز دارد. بگو: از کفر خودت اندکی بهره مند شو، ولی بدان که این بهره مندی جاودانه نیست و تو از اهل دوزخ خواهی بود."
      },
      {
        "index": 9,
        "text": "آیا این کفرپیشه که اهل دوزخ است بهتر است یا آن کسی که در ساعات شب، خاضعانه فرمان خدا را اطاعت می\u200cکند و به نماز برمی خیزد و در نماز خود به سجده و قیام مشغول است و از عذاب آخرت می\u200cترسد و به رحمت پروردگارش امید دارد؟ بگو: آیا کسانی که خدا را می\u200cشناسند با کسانی که خدا را نمی\u200cشناسند یکسانند؟ تنها خردمندانند که حقایق را درمی یابند."
      },
      {
        "index": 10,
        "text": "بگو: ای بندگان من که به یگانگی خدا ایمان آورده\u200cاید، از پروردگارتان پروا کنید. برای کسانی که در این جهان به کارهای نیک پرداخته\u200cاند، در دنیا نیکبختی و در آخرت سعادتمندی است، و زمینِ خدا گسترده است، اگر در سرزمینی نتوانستید به وظایف دینی خود عمل کنید، از آن جا هجرت کنید و بر ناگواری\u200cهای راه ایمان شکیبا باشید; جز این نیست که پاداش شکیبایان به تمام و کمال و بدون محاسبه به آنها پرداخت خواهد شد."
      },
      {
        "index": 11,
        "text": "بگو: من نیز چون شما فرمان یافته\u200cام که خدا را ـ در حالی که عبادتم را ویژه او ساخته\u200cام ـ بپرستم."
      },
      {
        "index": 12,
        "text": "و نیز فرمان یافته\u200cام که نخستین کسی باشم که فرمان خدا را گردن نهاده است."
      },
      {
        "index": 13,
        "text": "بگو: من اگر با ترک عبادت خالصانه، پروردگارم را نافرمانی کنم، از عذاب روز قیامت که روزی بزرگ است می\u200cترسم."
      },
      {
        "index": 14,
        "text": "بگو: من فقط خدا را می\u200cپرستم، در حالی که عبادتم را ویژه او ساخته\u200cام."
      },
      {
        "index": 15,
        "text": "پس شما مشرکان هر چه را غیر از او می\u200cخواهید بپرستید، که نه تنها سودی نمی\u200cبرید، بلکه وزر و وبال آن دامنگیرتان می\u200cشود. بگو: زیانکاران کسانی اند که با شرک ورزیدن خود در دنیا، خویشتن را در قیامت باخته و به هلاکت انداخته و آن همسران و خدمتگزاران را که برای آنان آماده شده است از دست داده\u200cاند. آگاه باشید، این است آن خسارتِ آشکار که جبران پذیر نیست."
      },
      {
        "index": 16,
        "text": "برای آنان از فرازشان پوشش\u200cهایی از آتش و از زیرشان نیز پوشش\u200cهایی از آتش خواهد بود. این است آنچه خداوند بندگانش را به آن بیم می\u200cدهد. پس ای بندگان من، از کیفر من بترسید."
      },
      {
        "index": 17,
        "text": "امّا کسانی که از پرستش بُت\u200cها و دیگر معبودهای طغیانگر دوری گزیده و به سوی خدا بازگشته\u200cاند آنان را مژده باد! پس بشارت ده به بندگان من،"
      },
      {
        "index": 18,
        "text": "آنان که برای دستیابی به حقیقت، به سخن گوش می\u200cسپارند و بهترینِ آن را پیروی می\u200cکنند. اینانند که خدا آنان را راه نموده است و اینانند خردمندان."
      },
      {
        "index": 19,
        "text": "پس آیا کسی که به سبب کفرش حکم عذاب بر او ثابت شده است، از عذاب رهایی خواهد یافت؟ آیا تو کسی را که در آتش است رهایی می\u200cبخشی؟!"
      },
      {
        "index": 20,
        "text": "لیکن کسانی که از پروردگارشان پروا داشته\u200cاند، برای آنان غرفه\u200cهایی والاست که بر فراز آنها غرفه\u200cهایی دیگر ساخته شده است، و در زیر آنها نهرها روان است. خدا این را وعده داده است و خدا از وعده اش تخلّف نمی\u200cکند."
      },
      {
        "index": 21,
        "text": "آیا ندیده\u200cای که خدا از آسمان آبی فرو فرستاد، پس آن را در چشمه\u200cهایی که در درون زمین هستند راه داد، سپس بهوسیله آن کشتزاری را که رنگ\u200cهای آن گوناگون است برمی آورد، سپس آن کشتزار خشک می\u200cگردد، آن گاه آن را می\u200cبینی که زرد شده است، سپس خُردش می\u200cکند؟ قطعاً در این دگرگونی\u200cها، برای صاحبان خرد تذکّری بر یکتایی خداست."
      },
      {
        "index": 22,
        "text": "پس آیا کسی که خدا سینه اش را برای تسلیم شدن در برابر حق گشاده است در نتیجه او بر نوری از جانب خدا قرار دارد و حقایق را به وسیله آن می\u200cبیند، همچون کسی است که سختدل است و نوری برای شناخت ندارد؟ پس وای بر کسانی که دل هایشان از این که یاد خدا کند سخت شده است اینان در گمراهی آشکارند."
      },
      {
        "index": 23,
        "text": "خدا قرآن را که بهترین سخن است فرو فرستاده است; کتابی که بخش\u200cهایی از آن شبیه یکدیگر است و در معنی به یکدیگر باز می\u200cگردند. (برخی از آنها برخی دیگر را تفسیر می\u200cکند) کتابی که با شنیدن آیات آن، پوست کسانی که از پروردگارشان می\u200cهراسند، بر اندامشان جمع می\u200cشود، سپس پوستشان و دلشان به یاد خدا نرم می\u200cگردد و بدان آرامش می\u200cیابد. این است هدایت خدا که هر کس را بخواهد بدان راه می\u200cنماید، و هر که را خدا به گمراهی کشد، او را هیچ هدایت کننده\u200cای نخواهد بود."
      },
      {
        "index": 24,
        "text": "پس آیا کسی که روز قیامت دست هایش در غل و زنجیر است و به ناچار صورتش را سپر آن عذاب سخت قرار می\u200cدهد، با کسی که از عذاب ایمن است، یکسان است؟ آن روز به این ستمکاران گفته می\u200cشود: آتش دوزخ را که خود فراهم می\u200cآوردید بچشید."
      },
      {
        "index": 25,
        "text": "کسانی هم که پیش از آنان بودند، [پیامبران و آیات الهی را] تکذیب کردند; از این رو عذاب از آن جا که تصوّرش را نمی\u200cکردند به سراغشان آمد."
      },
      {
        "index": 26,
        "text": "پس خدا ذلّت و حقارت را در زندگی دنیا به آنان چشانید و قطعاً عذاب آخرت بزرگ\u200cتر است; ای کاش می\u200cدانستند."
      },
      {
        "index": 27,
        "text": "و همانا در این قرآن از هر مَثَلی برای مردم آورده\u200cایم، باشد که آنان آگاه شوند و عبرت گیرند."
      },
      {
        "index": 28,
        "text": "قرآنی به زبان عربی، بدون هیچ گونه انحراف و کژی، نازل کردیم، باشد که راه تقوا در پیش گیرند."
      },
      {
        "index": 29,
        "text": "خداوند مَثَلی زده است مردی را که چند مالک در او شریکند; مالکانی بدخو و ناسازگار که در کار او به نزاع و کشمکش می\u200cپردازند، و مردی است که تنها در اختیار یک نفر و تسلیم اوست. آن مردِ نخست، مَثَلِ فردی است مشرک که خدایانی چند را که طبعاً باهم ناسازگارند می\u200cپرستد، یکی او را به کاری فرمان می\u200cدهد و دیگری او را از آن باز می\u200cدارد، و آن مرد دوم، مَثَلِ فردی است یکتاپرست که خدایی یگانه او را امر و نهی می\u200cکند. آیا این دو مرد یکسانند و حالتی برابر دارند؟ ستایش، همه از آنِ خداست، ولی بیش\u200cتر مردم نمی\u200cدانند."
      },
      {
        "index": 30,
        "text": "قطعاً تو خواهی مُرد و آنان نیز خواهند مُرد;"
      },
      {
        "index": 31,
        "text": "سپس روز قیامت در پیشگاه پروردگارتان حضور یافته و به جدال خواهید پرداخت."
      },
      {
        "index": 32,
        "text": "پس کیست ستمکارتر از آن کس که با قرار دادن شریک برای خدا، بر خدا دروغ بست و آن سخن راست (دین الهی) را وقتی برای او آمد، دروغ شمرد؟ آیا برای کافران در دوزخ جایگاهی نیست؟"
      },
      {
        "index": 33,
        "text": "کسانی که آن سخن راست را آوردند و آن را با ایمان و عملِ خود تصدیق کردند، آنانند تقواپیشگان."
      },
      {
        "index": 34,
        "text": "آنان در حالی که نزد پروردگار خویشند هرچه بخواهند از جانب او در اختیارشان قرار خواهد گرفت این است سزای نیکوکاران."
      },
      {
        "index": 35,
        "text": "آری، آنان آن سخن راست را باور کردند تا خدا گناهان بزرگشان را که بدترین کردارهاست از آنان بزداید و پاداش اعمالشان را بر پایه نیکوترین عملی که می\u200cکردند، به آنان بدهد."
      },
      {
        "index": 36,
        "text": "مگر خدا کفایت کننده بنده اش نیست؟ با این حال آنان تو را از کسانی که جز اویند (معبودانشان) می\u200cترسانند. آنان گمراهند و هر که را خدا گمراه کند، هیچ هدایتگری برای او نخواهد بود که او را به راه آورد."
      },
      {
        "index": 37,
        "text": "و هر که را خدا هدایت کند گمراه کننده\u200cای نخواهد داشت. مگر خدا شکست ناپذیر و انتقام گیرنده نیست؟"
      },
      {
        "index": 38,
        "text": "و اگر از مشرکان بپرسی: چه کسی آسمان\u200cها و زمین را آفریده؟ قطعاً خواهند گفت: خدا آنها را آفریده است به آنان بگو: پس به من خبر دهید، اگر خدا گزندی برای من بخواهد، آیا آنچه به جای او می\u200cخوانید، می\u200cتوانند گزندی را که او خواسته است برطرف کنند؟ یا اگر خدا رحمتی برای من بخواهد، آیا آنها می\u200cتوانند رحمت او را بازدارند؟ بگو: چون آفرینش و تدبیر از آنِ خداست، پس او مرا بسنده است که کار خود را به او واگذارم، زیرا همه آنان که اهل توکّل اند تنها بر او توکّل می\u200cکنند."
      },
      {
        "index": 39,
        "text": "بگو: ای قومِ من، شما برحسب موقعیت خود عمل کنید و بر کفر و لجاجت و بازداشتن از راه خدا ادامه دهید، من نیز به آنچه بدان فرمان یافته\u200cام عمل می\u200cکنم، پس زود است که بدانید،"
      },
      {
        "index": 40,
        "text": "چه کسی را در دنیا عذابی خواهد آمد که خوار و حقیرش می\u200cکند، و بر چه کسی در آخرت عذابی پایدار فرود می\u200cآید."
      },
      {
        "index": 41,
        "text": "ما این کتابِ سراسر حق را برای مردم بر تو فرو فرستادیم; پس هر که بدان هدایت یابد به سود خود اوست، و هر که گمراه گردد جز این نیست که به زیان خود گمراه می\u200cشود; و [بدان که] تو از جانب ما بر آنان وکیل نیستی تا رهنمودهای این کتاب را در دل هایشان وارد کنی."
      },
      {
        "index": 42,
        "text": "خداست که جان مردم را هنگام مرگشان به تمام و کمال می\u200cگیرد و جان کسانی را که نمرده\u200cاند، در وقت خوابشان می\u200cستاند; پس آنهایی را که حکم مرگ بر آنان گذرانده است، نگاه می\u200cدارد و دیگران را تا سرآمدی معیّن به بدن\u200cها باز می\u200cفرستد. همانا در این امر برای مردمی که می\u200cاندیشند نشانه\u200cهایی است بر این که تدبیر امور آدمیان در اختیار خداست."
      },
      {
        "index": 43,
        "text": "بلکه آیا مشرکان جز خدا شفاعتگران و کارسازانی برای خود برگرفته\u200cاند. بگو: آیا بُت\u200cها را شفاعتگر خود می\u200cپندارید، هر چند آنها مالک چیزی نباشند و از عقل و شعور بی بهره باشند؟"
      },
      {
        "index": 44,
        "text": "بگو: شفاعت در کارها و تدبیر امور، همه از آنِ خداست، چرا که تنها او مالک آسمان\u200cها و زمین است و شما فقط به سوی او بازگردانده می\u200cشوید."
      },
      {
        "index": 45,
        "text": "و چون خدا به تنهایی یاد شود و نامی از معبودان اهل شرک به میان نیاید، دل\u200cهای کسانی که آخرت را باور ندارند، به تنگ می\u200cآید و می\u200cرمد، و چون کسانی که جز اویند یاد شوند، ناگهان آنان شادمان می\u200cگردند."
      },
      {
        "index": 46,
        "text": "بگو: خداوندا، ای پدیدآورنده آسمان\u200cها و زمین، ای دانای نهان و آشکار، تو میان بندگانت درباره آنچه بر سرش اختلاف دارند، داوری خواهی کرد."
      },
      {
        "index": 47,
        "text": "و اگر آنچه در زمین است و همانند آن که به آن ضمیمه شود، همه از آنِ کسانی باشد که با انکار آخرت به خود ستم نموده\u200cاند، آن را برای رهایی خود از عذاب ناگوار روز قیامت خواهند داد. آن روز از جانب خدا برای آنان عذاب\u200cهایی پدیدار می\u200cشود که تصورش را نمی\u200cکردند."
      },
      {
        "index": 48,
        "text": "و زشتی گناهانی که مرتکب شده\u200cاند، برایشان آشکار می\u200cشود، و عذاب\u200cهای روز قیامت که به مسخره می\u200cگرفتند بر آنان فرود می\u200cآید."
      },
      {
        "index": 49,
        "text": "آدمی از آن روی که به پیروی از هواهای نفسانی خوی گرفته و به نعمت\u200cها و اسباب ظاهری دنیا فریب خورده است، چنان است که وقتی گزندی به او می\u200cرسد ما را خالصانه می\u200cخواند، ولی آن گاه که از جانب خود نعمتی به او می\u200cبخشیم می\u200cگوید: این ثروتی که به من داده شده است، تنها به سبب دانشی است که من دارم. نه! چنین نیست، بلکه این وسیله آزمونی است، ولی بیش\u200cتر مردم نمی\u200cدانند."
      },
      {
        "index": 50,
        "text": "کسانی که پیش از آنان بودند و ثروت و امکاناتی در اختیار داشتند نیز این سخن را گفتند، ولی آنچه به دست آورده بودند آنان را کفایت نکرد و از عذاب الهی نجاتشان نداد."
      },
      {
        "index": 51,
        "text": "پس کارهای ناروایی که انجام داده بودند، به صورت عذاب به آنان رسید، و از این مردمی که تو پیامبرشان هستی، نیز کسانی که با ارتکاب گناهان ستم کرده\u200cاند، کارهای بدشان به صورت عذاب به آنان خواهد رسید و آنان هرگز نمی\u200cتوانند خدا را ناتوان سازند."
      },
      {
        "index": 52,
        "text": "آیا ندانسته\u200cاند که خداست که روزی را برای هر که بخواهد فراخ می\u200cگرداند و بر هر که بخواهد تنگ می\u200cگیرد؟ همانا در این امر برای مردمی که ایمان دارند، نشانه\u200cهایی از ربوبیّت خدا و یکتایی او در تدبیر جهان است."
      },
      {
        "index": 53,
        "text": "بگو: ای بندگان من که با شرک یا ارتکاب گناهان دیگر بر خویشتن ستم کرده\u200cاید، مبادا از رحمت خدا ناامید شوید; چرا که خدا همه گناهان حتی شرک را در صورتی که توبه کنید می\u200cآمرزد. همانا اوست که بسیار آمرزنده و مهربان است."
      },
      {
        "index": 54,
        "text": "و پیش از آن که عذابِ آخرت بر شما در رسد، به سوی پروردگارتان باز گردید و توبه کنید و تسلیم فرمان او شوید، زیرا هنگامی که عذاب در رسد، دیگر شفاعتی در کار نیست و از سوی کسی یاری نخواهید شد."
      },
      {
        "index": 55,
        "text": "و پیش از آن که عذاب، به طور ناگهانی و بی آن که متوجه باشید، بر شما در رسد، از نیکوترین حقایقی که از جانب خدا به سوی شما نازل شده است پیروی کنید."
      },
      {
        "index": 56,
        "text": "اینها را به شما توصیه می\u200cکنیم تا مبادا کسی در آن جهان بگوید: دریغا که در مورد حقوق خدا کوتاهی کردم; راستی من از مسخره کنندگان [دین خدا] بودم."
      },
      {
        "index": 57,
        "text": "یا بگوید: اگر خدا مرا راهنمایی می\u200cکرد، من از تقواپیشگان بودم."
      },
      {
        "index": 58,
        "text": "یا چون عذاب را در روز قیامت مشاهده کند، بگوید: ای کاش، من به دنیا بازگشتی داشتم در این صورت از نیکوکاران می\u200cشدم."
      },
      {
        "index": 59,
        "text": "در پاسخ او می\u200cگویم: چنین نیست که تو را راه ننموده باشم; آیات من به تو رسید، ولی آنها را دروغ انگاشتی و گردنکشی کردی و از کافران بودی."
      },
      {
        "index": 60,
        "text": "و روز رستاخیز کسانی را که با افتراهای گوناگون بر خدا دروغ بستند روسیاه می\u200cبینی: آنان در برابر آیات خدا گردنکشی کردند. آیا برای گردنکشان در دوزخ جایگاهی نیست؟"
      },
      {
        "index": 61,
        "text": "و خداوند کسانی را که تقوا پیشه کرده و از شرک و گناه برحذر بوده\u200cاند، از آن روی که نیکبخت شده\u200cاند نجات می\u200cبخشد، به گونه\u200cای که ناگواری به آنان نمی\u200cرسد و اندوهگین نمی\u200cشوند."
      },
      {
        "index": 62,
        "text": "خدا آفریننده هر چیزی است، و اوست کارگزار و تدبیرکننده همه چیز."
      },
      {
        "index": 63,
        "text": "گنجینه\u200cهای آسمان\u200cها و زمین و کلیدهای آنها فقط از آنِ اوست، و کسانی که به آیات الهی کافر شده و با وجود دلایل روشن، ربوبیّت خدا و یکتایی او را انکار نموده\u200cاند، آنانند زیانکاران."
      },
      {
        "index": 64,
        "text": "بگو: پس ای بی خردان، آیا با وجود این که پرستش تنها شایسته اوست، از من می\u200cخواهید غیر خدا را بپرستم؟"
      },
      {
        "index": 65,
        "text": "قطعاً به تو وحی شده است که اگر برای خدا شریکی قرار دهی اعمالت تباه می\u200cشود و از زیانکاران خواهی شد، و نیز به پیامبرانی که پیش از تو بودند این حقیقت وحی شد."
      },
      {
        "index": 66,
        "text": "پس تنها خداوند یکتا را پرستش کن و از سپاسگزاران باش."
      },
      {
        "index": 67,
        "text": "مشرکان از آن روی که بازگشت همه چیز را به خدا انکار کردند، منزلت خدا را آن گونه که باید نشناختند، و حال آن که روز قیامت زمین و آنچه در آن است همه در قبضه قدرت اوست، و آسمان\u200cها در آن روز به دست خدا برچیده می\u200cشوند و آشکار می\u200cگردد که هر چه بود زمامش در اختیار خدا بود پس منزّه است او، و برتر از این که شریکی برای او بپندارند."
      },
      {
        "index": 68,
        "text": "و در صور دمیده می\u200cشود، پس هر که در آسمان\u200cها و هر که در زمین است می\u200cمیرد، مگر کسی که خدا بخواهد; سپس بار دیگر در صور دمیده می\u200cشود و به ناگاه آنان که مرده\u200cاند حیاتی دوباره می\u200cیابند و به پا می\u200cایستند و حیرت زده می\u200cنگرند."
      },
      {
        "index": 69,
        "text": "و زمین به نور پروردگارش روشن می\u200cشود، و خوبی\u200cها و بدی\u200cها برای همگان آشکار می\u200cگردد، و آن کتاب (لوح محفوظ) در میان نهاده می\u200cشود و پیامبران احضار می\u200cگردند و از آنان درباره ابلاغ رسالت سؤال می\u200cشود، و شاهدانِ اعمال فراخوانده می\u200cشوند تا شهادت خود را ادا کنند، و میان مردم به حق داوری می\u200cشود و مورد ستم قرار نمی\u200cگیرند."
      },
      {
        "index": 70,
        "text": "و با داوری خدا به هر کسی آنچه کرده است به تمام و کمال داده می\u200cشود، و خدا به آنچه می\u200cکنند از همه داناتر است."
      },
      {
        "index": 71,
        "text": "و آنان که کفر ورزیده\u200cاند، گروه گروه به سوی جهنّم رانده می\u200cشوند، تا چون بدان جا رسند، درهای آن به رویشان گشوده می\u200cشود و نگهبانانش از آنان می\u200cپرسند: آیا پیامبرانی از خودتان برای شما نیامدند که آیات پروردگارتان را بر شما بخوانند و شما را از دیدار امروزتان بیم دهند؟ می\u200cگویند: چرا، آمدند، ولی ما آنان را دروغگو شمردیم و کافر شدیم و وعده عذاب درباره کافران تحقق یافت."
      },
      {
        "index": 72,
        "text": "به آنان گفته می\u200cشود: به درهای دوزخ درآیید که در آن جاودانه می\u200cمانید. شما در برابر پیامبران گردنکشی کردید، و جایگاه گردنکشان بد جایگاهی است."
      },
      {
        "index": 73,
        "text": "و آنان که از پروردگارشان پروا داشته\u200cاند، گروه گروه به سوی بهشت برده می\u200cشوند، تا چون بدان جا رسند ـ و پیش از آمدنشان، درهای بهشت به رویشان گشوده شده است ـ سرایی زیبا و نعمت\u200cهایی وصف ناپذیر می\u200cبینند، و نگهبانانش که به استقبال آنان آمده اند می\u200cگویند: سلام بر شما; جز آنچه می\u200cپسندید چیزی به شما روی نمی\u200cکند، چرا که از آلودگی\u200cها پاک بودید، پس به بهشت درآیید که در آن جاودانه می\u200cمانید."
      },
      {
        "index": 74,
        "text": "آنان به بهشت درآیند و گویند: ستایش خدای را که در وعده اش به ما راست گفت و سرزمین بهشت را میراث ما قرار داد; در هر جای آن که بخواهیم جای می\u200cگزینیم. پس خوب است پاداش کسانی که برای خدا کار کرده\u200cاند."
      },
      {
        "index": 75,
        "text": "و در آن روز فرشتگان را می\u200cبینی که برای اجرای فرمان خدا پیرامون عرش الهی در گردش اند و همراه با ستایش پروردگارشان پیوسته او را تسبیح می\u200cگویند. در آن روز محکمه داوری برپا می\u200cشود تا میان آدمیان به حق داوری گردد، و گفته می\u200cشود: ستایش، همه از آنِ خداست که پروردگار همه جهان هاست."
      }
    ],
    "index": 39
  },
  {
    "aya": [
      {
        "index": 1,
        "text": "حا، میم."
      },
      {
        "index": 2,
        "text": "این کتاب از جانب خدای مقتدر شکست ناپذیر و دانا نازل شده است."
      },
      {
        "index": 3,
        "text": "همو که بخشنده گناه و توبه پذیر و سخت کیفر و بخشنده نعمت\u200cهای مستمرّ است. جز او هیچ معبودی شایسته پرستش نیست و بازگشت همگان فقط به سوی اوست."
      },
      {
        "index": 4,
        "text": "جز کسانی که کافر شده\u200cاند، کسی در آیات ما جدال نمی\u200cکند; پس [اقتدار و دانش پروردگارت را در نظر داشته باش تا] مبادا گردش آنان در شهرها (فرورفتن آنان در نعمت و رفاه و بهره مندی شان از جلوه\u200cهای دنیا) تو را بفریبد و تصور کنی که آنان می\u200cتوانند از کیفر خدا بگریزند."
      },
      {
        "index": 5,
        "text": "پیش از اینان نیز قوم نوح و گروه\u200cهایی که پس از آنان بودند، پیامبرانشان را تکذیب کردند; و هر امّتی آهنگ پیامبر خویش کردند تا او را بگیرند و بکُشند و یا تبعیدش کنند، و به وسیله باطل به بحث و جدال پرداختند تا بدان حق را تباه سازند; من هم آنان را به عذاب گرفتم; پس بنگر که عقوبت من چگونه بود."
      },
      {
        "index": 6,
        "text": "آری، همان گونه که کافران امّت\u200cهای گذشته به عذاب\u200cهای دنیوی گرفتار شدند، سخن پروردگارت در حق همه کافران، از جمله کافران امّت تو تحقق یافت که آنان همدم آتش دوزخ خواهند شد."
      },
      {
        "index": 7,
        "text": "فرشتگانی که عرش الهی را حمل می\u200cکنند و کسانی که بر گرد آن هستند، پیوسته با ستایش پروردگارشان او را تسبیح می\u200cگویند و به یکتایی او در تدبیر جهان ایمان دارند، و برای کسانی که یگانگی خدا را باور کرده\u200cاند، آمرزش می\u200cطلبند، می\u200cگویند: پروردگارا، رحمت و دانش تو همه چیز را فراگرفته است; پس کسانی را که به سوی تو بازگشته و راه تو را پیموده\u200cاند بیامرز و آنان را از عذاب دوزخ نگاه دار."
      },
      {
        "index": 8,
        "text": "پروردگارا، و آنان را به بهشت\u200cهایی همیشگی که وعده شان داده\u200cای درآور، و از پدران و همسران و نسل هایشان کسانی را که شایسته ورود به بهشت اند به آنان ملحق کن; همانا تو مقتدر و شکست ناپذیری و کارهایت همه براساس حکمت است."
      },
      {
        "index": 9,
        "text": "و آنان را روز قیامت از ناگواری\u200cها حفظ کن، که هر که را در آن روز از ناگواری\u200cها حفظ کنی قطعاً او را مشمول رحمت خود ساخته\u200cای، و این است کامیابی بزرگ."
      },
      {
        "index": 10,
        "text": "به یقین، کسانی که کافر شده\u200cاند، آن گاه که عذاب قیامت را می\u200cچشند، از سوی خدا به آنان ندا داده می\u200cشود که: قطعاً دشمنی خدا با شما سخت\u200cتر از دشمنی شما با خودتان است. شما آن گاه با خود دشمنی کردید و این عذاب را برای خود فراهم آوردید که به ایمان فرا خوانده می\u200cشدید ولی کفر میورزیدید."
      },
      {
        "index": 11,
        "text": "آنان در دوزخ می\u200cگویند: پروردگارا، ما را دو بار میراندی و دو بار زنده کردی، (نخست در دنیا میراندی و حیات برزخی بخشیدی، و بار دیگر جان ما را در برزخ گرفتی و حیات اُخروی بخشیدی) اکنون معاد را باور کردیم و به گناهان خود اعتراف نمودیم; آیا برای بیرون شدن از این جا راهی هست؟"
      },
      {
        "index": 12,
        "text": "به آنان گفته می\u200cشود: ای کفرپیشگان، این کیفر به سزای آن است که چون خداوند به یکتایی خوانده می\u200cشد انکار می\u200cکردید، و اگر چیزی شریک او قرار داده می\u200cشد آن را باور می\u200cنمودید. اینک داوری از آنِ خداوند بلند مرتبه و بزرگ است که در حق شما هر چه بخواهد حکم می\u200cکند."
      },
      {
        "index": 13,
        "text": "اوست آن که نشانه\u200cهای خود را در ربوبیت و تدبیر هستی به شما نشان می\u200cدهد و از آسمان برای شما روزی فرو می\u200cفرستد، ولی جز کسی که به خدا روی آورده است این حقیقت را درنمی یابد."
      },
      {
        "index": 14,
        "text": "پس ای مؤمنان، خدا را در حالی که عبادت خود را ویژه او ساخته\u200cاید بپرستید و در راهی که او برای شما ترسیم کرده است گام بردارید، هر چند کافران خوش نداشته باشند."
      },
      {
        "index": 15,
        "text": "اوست آن که مرتبه\u200cهای فرمانروایی اش بسی بلند است و صاحب عرش عظیم است. روح نبوت را که از امر اوست بر هر کس از بندگانش که بخواهد القا می\u200cکند و او را به رسالت برمی انگیزد تا مردم را از روز دیدارشان با خدا بیم دهد;"
      },
      {
        "index": 16,
        "text": "از روزی که آنان با برکنار شدن حجاب\u200cها درمی یابند که در پیشگاه خدا آشکارند و هیچ چیزی از آنان بر خدا پنهان نیست. آن زمان از جانب خدا ندا می\u200cرسد که: امروز فرمانروایی از آنِ کیست؟ و خود پاسخ می\u200cگوید که: از آنِ خداوندِ یگانه است که بر همه موجودات چیره است."
      },
      {
        "index": 17,
        "text": "امروز هر کسی بدانچه کرده است سزا داده می\u200cشود. امروز هیچ ستمی در کار نخواهد بود، چرا که خداوند اعمال بندگان را به سرعت حسابرسی می\u200cکند."
      },
      {
        "index": 18,
        "text": "آنان را از روزِ قیامت، آن روزِ نزدیک، بترسان، آن گاه که دل\u200cها از شدّت ترس از جای کنده شده و به حنجره\u200cها رسیده است، در حالی که آنان سخت اندوهناک\u200cاند. آن روز ستمکاران نه خویشاوندی دارند که از آنان حمایت کند و نه شفاعت کننده\u200cای که شفاعتش در حق آنان پذیرفته شود."
      },
      {
        "index": 19,
        "text": "خداوند خیانتِ چشم\u200cهایی را که دزدانه می\u200cنگرند، می\u200cداند و به کفر و نفاق و گناهانی که سینه\u200cها نهان می\u200cدارند، آگاه است."
      },
      {
        "index": 20,
        "text": "و خداست که در دنیا و آخرت به حق حکم می\u200cکند (امور هستی را تدبیر می\u200cکند و برای هدایت مردم دین و آیین مقرر می\u200cدارد) ولی کسانی را که مشرکان به جای خدا می\u200cخوانند، هیچ حکمی ندارند (نه در آفرینش تدبیری دارند و نه آیینی را تشریع می\u200cکنند.) زیرا تنها خدا شنوا و بیناست."
      },
      {
        "index": 21,
        "text": "آیا در زمین گردش نکرده\u200cاند تا به دیده عبرت بنگرند که فرجام کسانی که پیش از آنان می\u200cزیستند و پیامبران را تکذیب کردند چگونه شد؟ آنان بسیار نیرومندتر از اینان بودند و بناهایی که آنان در زمین بر جای گذاشتند از بناهایی که اینان دارند، بسیار استوارتر بود، اما خدا آنان را به گناهانشان گرفت و هلاکشان ساخت و هیچ کس نبود که آنان را از عذاب خدا نگاه دارد."
      },
      {
        "index": 22,
        "text": "این فرجام شوم از آن روی بود که پیامبرانشان با نشانه\u200cهایی روشن به سوی آنان آمدند ولی آنان کفر ورزیدند و خدا هم آنان را گرفتار عذاب ساخت. به راستی خدا نیرومند و سخت کیفر است."
      },
      {
        "index": 23,
        "text": "و همانا موسی را با معجزاتی که همه از نشانه\u200cهای ما بود و نیز با سلطه و نیرویی آشکار که فرعون را از دسترسی به او باز می\u200cداشت، فرستادیم."
      },
      {
        "index": 24,
        "text": "او را به سوی فرعون و هامان و قارون به رسالت فرستادیم، ولی آنان گفتند: موسی افسونگری دروغ پرداز است."
      },
      {
        "index": 25,
        "text": "پس هنگامی که موسی حق را که از جانب ما بود برایشان آورد، گفتند: پسرانِ کسانی را که ایمان آورده و او را همراهی و پشتیبانی کرده\u200cاند، بکشید، و زنانشان را برای خدمت زنده نگاه دارید. آنان برای نابودی مؤمنان نیرنگ کردند ولی نیرنگ کافران جز در بیراهه نبود و به موسی و مؤمنان کارگر نشد."
      },
      {
        "index": 26,
        "text": "و فرعون به بزرگان قومش گفت: مرا واگذارید اگر مرا به خود وانهید موسی را می\u200cکشم و بر اوست که پروردگارش را بخواند تا اگر توانست از دست من نجاتش دهد. من از این می\u200cترسم که موسی دین شما را دگرگون سازد و شما را از پرستش خدایانتان به پرستش خدای خودش سوق دهد، یا این که شوکت یابد و به مبارزه برخیزد و در زمین تباهی پدید آورد."
      },
      {
        "index": 27,
        "text": "موسی به فرعونیان گفت: من از شرّ هر گردنکشی که به روز قیامت که روز حسابرسی است ایمان ندارد، به خدای یکتا که پروردگار من و پروردگار شماست پناه برده\u200cام."
      },
      {
        "index": 28,
        "text": "در این میان مردی با ایمان که از خاندان فرعون بود و ایمانش را از آنان پوشیده می\u200cداشت، گفت: آیا مردی را به خاطر این که می\u200cگوید: فقط خدا پروردگار من است، می\u200cکشید؟ در حالی که او برای شما از جانب پروردگارتان دلایلی روشن بر مدعای خویش آورده است. اگر او دروغگو باشد دروغش به زیان او خواهد بود; و اگر راستگو باشد، دست کم برخی از آنچه به شما وعده می\u200cدهد به شما خواهد رسید. قطعاً خدا کسی را که تجاوزکار و دروغ پرداز باشد، هدایت نمی\u200cکند."
      },
      {
        "index": 29,
        "text": "ای قومِ من، امروز فرمانروایی از آنِ شماست، در حالی که در این سرزمین بر بنی اسرائیل که زیردستان شما هستند چیره گشته\u200cاید، ولی چه کسی ما را در برابر عذاب خدا ـ اگر به سراغمان آمد ـ یاری می\u200cرساند؟ فرعون [سخن او را قطع کرد و] گفت: من جز آنچه را می\u200cبینم و به درستی آن اطمینان دارم به شما نمی\u200cنمایم، و شما را جز به راه درست راهنمایی نمی\u200cکنم."
      },
      {
        "index": 30,
        "text": "و آن کس که ایمان آورده بود [در ادامه سخنانش] گفت: ای قومِ من، به راستی من بر شما از روزی بسانِ روز امّت\u200cهای گذشته که در آن به عذاب الهی گرفتار شدند، می\u200cترسم."
      },
      {
        "index": 31,
        "text": "من از مثل آن سنّتی که بر قوم نوح و عاد و ثمود و کسانی که پس از آنان بودند، جاری شد بیم دارم، و خدا هیچ ستمی برای بندگان خود نمی\u200cخواهد."
      },
      {
        "index": 32,
        "text": "و ای قومِ من، به راستی من بر شما از روز قیامت، روزی که ستمکاران یکدیگر را ندا می\u200cدهند که وای بر ما! می\u200cترسم;"
      },
      {
        "index": 33,
        "text": "روزی که پشت کرده از آتش دوزخ می\u200cگریزید; در آن روز از جانب خدا هیچ کس نیست که شما را از عذاب نگاه دارد، زیرا خدا دوزخیان را در بیراهه افکنده است، و هر که را خدا در بیراهه افکند راهنمایی که او را به راه درست آورد نخواهد داشت."
      },
      {
        "index": 34,
        "text": "و به راستی یوسف پیش از این، آن نشانه\u200cهای روشن را که بر درستی رسالتش دلالت داشت برای شما آورد. پس تا زنده بود همچنان در حقّانیّت آنچه برای شما آورده بود تردید داشتید، تا وقتی که درگذشت، گفتید: خدا بعد از او هرگز پیامبری برنمی انگیزد. این گونه، خداوند کسانی را که از حدّ بگذرند و در شک و تردید به سر برند، به بیراهه می\u200cافکند."
      },
      {
        "index": 35,
        "text": "همان کسانی که در آیات خدا ـ بی آن که برایشان برهانی آمده باشد ـ مجادله می\u200cکنند. این کار نزد خدا و نزد کسانی که ایمان آورده\u200cاند، مایه دشمنیِ بزرگی است. این گونه، خداوند بر دل هر گردنکشِ زورگویی مُهر می\u200cزند تا به حق راه نیابد."
      },
      {
        "index": 36,
        "text": "فرعون [بار دیگر سخن آن مرد را قطع کرد و] گفت: ای هامان، برای من بنایی مرتفع بساز تا برفراز آن بروم، شاید به اسباب و وسایلی دست بیابم;"
      },
      {
        "index": 37,
        "text": "وسایلی آسمانی، تا بدین طریق از خدای موسی اطلاع یابم و البته من او را دروغگو می\u200cپندارم. بدین سان برای فرعون کردار زشتش آراسته گشت و از راهِ درست باز داشته شد. به همین جهت برای مبارزه با حق به نیرنگ\u200cهایی دست زد، ولی نیرنگ\u200cهای او جز در تباهی نبود و او را به هدف نرساند."
      },
      {
        "index": 38,
        "text": "و آن کس که ایمان آورده بود، سخن خود را ادامه داد و گفت: (ای قومِ من، مرا پیروی کنید که من شما را به راه درست که با پیمودن آن به سعادت می\u200cرسید راه می\u200cنمایم."
      },
      {
        "index": 39,
        "text": "ای قومِ من، جز این نیست که این زندگی دنیا بهره\u200cای برای سرای آخرت است، و سرای آخرت است که سرای پایندگی است."
      },
      {
        "index": 40,
        "text": "هر که در این جهان کار بد کند، جز همانند آن در آخرت سزا داده نمی\u200cشود، و کسانی که کار شایسته کنند ـ مرد باشند یا زن ـ بدین شرط که با ایمان باشند، به بهشت درمی آیند و در آن جا بی حساب (بی آن که عوضی از آنان خواسته شود) روزی داده می\u200cشوند."
      },
      {
        "index": 41,
        "text": "و ای قومِ من، چه شده است که من شما را به رهایی از آتش فرا می\u200cخوانم و شما مرا به ورود در آتش فرا می\u200cخوانید؟"
      },
      {
        "index": 42,
        "text": "مرا فرا می\u200cخوانید تا به خداوند کافر شوم و چیزی را که بدان دانشی ندارم و دلیلی بر وجودش نیست، شریک او سازم و حال آن که من شما را به سوی خدای شکست ناپذیر بسیار آمرزنده فرا می\u200cخوانم."
      },
      {
        "index": 43,
        "text": "بی تردید، معبودی که مرا به [پرستش] آن فرا می\u200cخوانید و آن را شریک خدا می\u200cپندارید، نه در دنیا دعوتی دارد، زیرا پیامبری نفرستاده است که مردم را به پرستش خود ترغیب کند و نه در آخرت او را دعوتی است زیرا کسی به سوی او باز نمی\u200cگردد; اما در این تردیدی نیست که بازگشت ما به سوی خداست و تجاوزکارانی که از عبادت او سرباز زده\u200cاند، اهل آتش\u200cاند."
      },
      {
        "index": 44,
        "text": "پس به زودی ـ آن گاه که عذاب را به چشم خود دیدید ـ آنچه را به شما می\u200cگویم و به آن هشدارتان می\u200cدهم یاد خواهید کرد و درخواهید یافت که من خیرخواه شما بودم، و من کار خود را به خدا وامی گذارم، زیرا خداوند به بندگانش بیناست."
      },
      {
        "index": 45,
        "text": "پس فرعونیان آهنگ او کردند، اما چون او کار خود را به خدا واگذارده بود خدا وی را از بدی\u200cهای نیرنگ آنان نگاه داشت و عذابی ناگوار بر خاندان فرعون فرود آمد."
      },
      {
        "index": 46,
        "text": "آن عذاب، آتش است که بامدادان و عصرگاهان بر آن عرضه می\u200cشوند; و روزی که قیامت برپا گردد، فرمان رسد که فرعونیان را به سخت\u200cترین عذاب درآورید."
      },
      {
        "index": 47,
        "text": "و یاد کن زمانی را که آنان در آتش دوزخ به جدال می\u200cپردازند; پس ناتوانانشان به کسانی که گردنکشی کرده اند می\u200cگویند: ما در دنیا پیرو شما بودیم و انتظار داشتیم که ما را در سختی\u200cها یاری رسانید، اینک آیا بخشی از این آتش را از ما باز می\u200cدارید؟"
      },
      {
        "index": 48,
        "text": "گردنکشان در پاسخ می\u200cگویند: ما و شما همگی در آتشیم و همگان ناتوان زیرا خداوند میان بندگانش داوری کرده تأثیر اسباب و علل را تباه ساخته است; ازاین رو ما نیز چون شما از این که حتّی بخشی از عذاب را از شما دور سازیم ناتوانیم."
      },
      {
        "index": 49,
        "text": "آنان که در آتش دوزخ اند ـ چه فرعونیان و چه دیگران ـ به نگهبانان جهنّم می\u200cگویند: پروردگارتان را بخوانید تا بر ما آسان گیرد و این عذاب را اندک زمانی از ما بردارد، پروردگارتان دعای شما را اجابت می\u200cکند."
      },
      {
        "index": 50,
        "text": "نگهبانان دوزخ در پاسخ می\u200cگویند: آیا پیامبرانتان برای شما دلایلی روشن بر درستی رسالت خویش نیاوردند؟ می\u200cگویند: چرا. نگهبانان می\u200cگویند: پس خود دعا کنید، ولی بدانید که دعایتان اجابت نخواهد شد، زیرا شما کافرید و دعای کافران جز در تباهی نیست."
      },
      {
        "index": 51,
        "text": "ما قطعاً فرستادگان خود و کسانی را که ایمان آورده\u200cاند، هم در زندگی دنیا و هم روزی که گواهانِ اعمال برای ادای شهادت به پا می\u200cخیزند، یاری می\u200cکنیم;"
      },
      {
        "index": 52,
        "text": "روزی که که ستمکاران را عذرخواهی شان سود نمی\u200cدهد، و دوری از رحمت خدا برای آنان است و دوزخ نیز که سرایی ناگوار است برای آنان خواهد بود."
      },
      {
        "index": 53,
        "text": "و همانا به موسی آن آیین هدایت کننده را ارزانی داشتیم و به بنی اسرائیل تورات را به میراث دادیم;"
      },
      {
        "index": 54,
        "text": "کتابی که برای عموم بنی اسرائیل راهنما و برای خردمندانشان مایه تذکار بود."
      },
      {
        "index": 55,
        "text": "ای پیامبر، اکنون که دانستی فرجام ستمکاران به کجا می\u200cانجامد، بر آزار و مخالفت مشرکان شکیبا باش، زیرا وعده خدا راست است و به آن وفا می\u200cکند، و برای گناهت آمرزش بخواه و همراه با ستایش پروردگارت، در هر عصر و بامداد او را تسبیح گوی."
      },
      {
        "index": 56,
        "text": "کسانی که در آیات خدا ـ بی آن که برهانی برایشان آمده باشد ـ به جدال می\u200cپردازند، در پیِ یافتن حق نیستند، و در سینه هایشان جز خود بزرگ بینی نیست. آنان با این جدال هرگز به مرادشان نمی\u200cرسند; پس تو از آنان به خدا پناه ببر، که او شنونده دعای بندگان و بینا به حال آنان است."
      },
      {
        "index": 57,
        "text": "قطعاً آفرینش آسمان\u200cها و زمین از آفرینش این مردم بزرگ\u200cتر است و جهان هستی با تمام عظمتش در اختیار خداست، تا چه رسد به انسان که جزئی از این هستی است، ولی بیشتر مردم نمی\u200cدانند که با جدال و نیرنگ هرگز نمی\u200cتوان خدا را عاجز کرد."
      },
      {
        "index": 58,
        "text": "نابینا و بینا یکسان نیستند، و کسانی که ایمان آورده و کارهای شایسته کرده\u200cاند نیز با گنهکاران یکسان نیستند; چه اندک توجه پیدا می\u200cکنید!"
      },
      {
        "index": 59,
        "text": "رستاخیز قطعاً آمدنی است و در آن هیچ تردیدی نیست، ولی بیشتر مردم به این حقیقت ایمان نمی\u200cآورند."
      },
      {
        "index": 60,
        "text": "و پروردگارتان گفت: مرا بخوانید و بدانید که خواندن من عبادت است و اگر بخوانیدم دعایتان را اجابت می\u200cکنم; قطعاً کسانی که از روی تکبّر از عبادت من سرباز می\u200cزنند به زودی خوار و ذلیل وارد دوزخ خواهند شد."
      },
      {
        "index": 61,
        "text": "خداست آن که شب را برای شما تاریک قرار داد تا در آن بیارامید، و روز را روشن کرد تا در پرتو آن در طلب روزی برآیید. همانا خداوند از فضل خود بر مردم نعمت\u200cها بخشیده است ولی بیشتر مردم عبادت او را وامی گذارند و شکرگزاری نمی\u200cکنند."
      },
      {
        "index": 62,
        "text": "این است خداوند که پروردگار شماست و امورتان را تدبیر می\u200cکند. آفریننده هر چیزی است و معبودی شایسته پرستش جز او نیست; پس چگونه از پرستش او باز داشته و به عبادت غیر او کشانده می\u200cشوید؟"
      },
      {
        "index": 63,
        "text": "کسانی که آیات خدا را انکار کرده\u200cاند، این گونه، بی هیچ دلیلی، از پذیرش معارف آنها باز گردانده می\u200cشوند."
      },
      {
        "index": 64,
        "text": "خداست آن که زمین را برای شما قرارگاه و آسمان را بنایی قرار داد و به شما صورت بخشید و صورت هایتان (اندام و نیروهایتان) را نیکو ساخت و از چیزهای پاکیزه به شما روزی داد. این است خدا که پروردگار شماست; پس پر خیر و برکت است خدا که پروردگار جهانیان است."
      },
      {
        "index": 65,
        "text": "اوست که زنده است و معبودی جز او نیست; پس او را در حالی که عبادت خود را ویژه او ساخته\u200cاید بخوانید و بپرستید. ستایش، همه از آنِ خدا پروردگار جهان هاست."
      },
      {
        "index": 66,
        "text": "بگو: من نهی شده\u200cام از این که کسانی را که شما به جای خدا می\u200cخوانید بپرستم، آن گاه که از جانب پروردگارم دلایل روشن [بر یکتایی او] آمد، و به من فرمان رسیده است که تسلیم پروردگار جهانیان باشم."
      },
      {
        "index": 67,
        "text": "اوست آن که شما را از خاکی سپس از نطفه\u200cای سپس از خون بسته\u200cای آفرید. پس از آن شما را از شکم مادرانتان به صورت کودکی بیرون می\u200cآورَد. سپس شما را رشد می\u200cدهد تا به توانایی خود برسید و برومند شوید; آن گاه پس از مدتی سالمند شوید; و برخی از شما پیش از طی کردن این مراحل جانش ستانده می\u200cشود. آری، شما را آفرید تا سرانجام به پایان عمری که برایتان مقرّر شده است برسید و باشد که از روی خِرد حق را دریابید."
      },
      {
        "index": 68,
        "text": "اوست آن که زنده می\u200cکند و می\u200cمیراند، و چون تحقق چیزی را مقرر کند، تنها به آن می\u200cگوید: باش و آن چیز موجود می\u200cشود."
      },
      {
        "index": 69,
        "text": "آیا کسانی را که در آیات خدا جدال می\u200cکنند، ندیده\u200cای و از کارشان به شگفت نیامده\u200cای که چگونه از راه راست باز گردانده شده و به بیراهه برده می\u200cشوند؟"
      },
      {
        "index": 70,
        "text": "کسانی اند که کتاب خدا (قرآن) را دروغ شمرده و آنچه فرستادگان خود را به ابلاغ آن گسیل داشته\u200cایم تکذیب نموده\u200cاند، پس به زودی خواهند دانست که کارشان به کجا می\u200cانجامد;"
      },
      {
        "index": 71,
        "text": "آن گاه که غل\u200cها و زنجیرها در گردن هایشان نهاده می\u200cشود و آنان را می\u200cکشانند;"
      },
      {
        "index": 72,
        "text": "در آب جوشان و آن گاه در آتش شعلهور می\u200cشوند."
      },
      {
        "index": 73,
        "text": "سپس به آنان گفته می\u200cشود: چیزهایی که شریک خدا می\u200cساختید کجایند تا شما را از آتش دوزخ برهانند و یا از شما شفاعت کنند،"
      },
      {
        "index": 74,
        "text": "همان\u200cهایی که به جای خدا می\u200cپرستیدید؟ می\u200cگویند: از دست ما رفته\u200cاند; آن گاه پوچی معبودان خود را به یاد آورده می\u200cگویند: بلکه ما پیش\u200cتر چیزی را به خدایی نخوانده و نپرستیده\u200cایم. خداوند کافران را این گونه در بیراهه می\u200cاندازد تا باطل را حق تلقی کنند."
      },
      {
        "index": 75,
        "text": "ای دوزخیان، این عذاب به سزای آن است که در زمین به ناروا شادمانی می\u200cکردید و بدان سبب است که سرمستی می\u200cنمودید."
      },
      {
        "index": 76,
        "text": "اکنون به درهای دوزخ (دَرَکات و طبقات آن) درآیید در حالی که جاودانه در آن خواهید ماند. پس بد است جایگاه متکبّران."
      },
      {
        "index": 77,
        "text": "پس ای پیامبر، بر آزار کافران شکیبا باش که وعده خدا راست است. و اگر بخشی از کیفرهایشان را که به آنان وعده می\u200cدهیم، به تو بنمایانیم، یا پیش از آن جانِ تو را بستانیم، در هر صورت به سوی ما باز گردانده می\u200cشوند و نمی\u200cتوانند از عذابی که به آنان وعده داده\u200cایم خود را برهانند."
      },
      {
        "index": 78,
        "text": "و همانا پیش از تو پیامبرانی را به رسالت فرستادیم. از آنان کسانی اند که سرگذشتشان را برای تو حکایت کرده\u200cایم و از آنان کسانی اند که داستانشان را برای تو حکایت نکرده\u200cایم، و هیچ پیامبری را نرسد که جز به اذن خدا آیتی بیاورد که امّت کفرپیشه خود را با آن عذاب کند و حق را چیره سازد، ولی چون امر خدا به عذاب در رسد، میان پیامبران و امّت آنها به حق داوری می\u200cشود، و آن جاست که باطل گرایان زیان می\u200cبینند."
      },
      {
        "index": 79,
        "text": "خداست آن که دام\u200cها (شتر، گاو و گوسفند) را برای شما آفرید تا بر برخی از آنها سوار شوید. و گوشت برخی از آنها را می\u200cخورید."
      },
      {
        "index": 80,
        "text": "و برای شما در آنها سودهایی است (از پشم، مو، کرک و پوستشان استفاده می\u200cکنید و از شیرشان بهره می\u200cبرید) آنها را آفرید تا شما با سوار شدن بر آنها به مقصودی که در نظر دارید برسید، و شما را بر آنها و کشتی\u200cها سوار می\u200cکنند."
      },
      {
        "index": 81,
        "text": "و خدا آیات و نشانه\u200cهای یکتایی خود را، هم در آفرینش و هم به واسطه پیامبرانش، به شما می\u200cنمایاند; پس کدام یک از آیات خدا را انکار می\u200cکنید؟"
      },
      {
        "index": 82,
        "text": "آیا اینان که یگانگی خدا را باور ندارند در زمین گردش نکرده\u200cاند تا به دیده عبرت بنگرند که فرجام کسانی که پیش از آنان بودند چگونه شد؟ آنان، هم تعدادشان بیشتر از اینان بود و هم نیرومندتر بودند، و بناهایی که در زمین بر جای گذاشتند از بناهایی که اینان دارند بسیار استوارتر بود، ولی آنچه به دست می\u200cآوردند به حالشان سودی نبخشید و عذاب خدا را از آنان بازنداشت."
      },
      {
        "index": 83,
        "text": "و هنگامی که پیامبرانشان آن معارف روشن را برایشان آوردند، به دانشی که خود داشتند دل خوش کردند و پیام رسولان را به تمسخر گرفتند، ولی سرانجام همان چیزی که به استهزا می\u200cگرفتند بر آنان فرود آمد."
      },
      {
        "index": 84,
        "text": "پس وقتی عذاب سخت ما را دیدند، گفتند: خدا را به یکتایی باور داریم و به آنچه به سبب آن مشرک شدیم کفر میورزیم."
      },
      {
        "index": 85,
        "text": "ولی هنگامی که عذاب سخت ما را مشاهده کردند، دیگر ایمانشان برایشان سودی نداشت; چرا که از روی ناچاری ایمان آوردند. خدا این سنت را مقرّر کرده و همواره در میان بندگانش جاری بوده است که توبه مردم بعد از آن که عذاب را مشاهده کردند پذیرفته نشود، در آن جا کافران زیان می\u200cکنند."
      }
    ],
    "index": 40
  },
  {
    "aya": [
      {
        "index": 1,
        "text": "حا، میم."
      },
      {
        "index": 2,
        "text": "این کتاب از جانب خداوند گسترده مهرِ مهربان فرو فرستاده شده است; کتابی که امور دنیا و آخرت آدمیان را اصلاح می\u200cکند;"
      },
      {
        "index": 3,
        "text": "کتابی که آیاتش به طور مشروح بیان شده است. قرآنی است به زبان عربی برای مردمی که اهل دانشند."
      },
      {
        "index": 4,
        "text": "کتابی که نویدبخش و هشداردهنده است، ولی بیشتر آنان (مردم مکّه) روی برتافتند; پس آنان نمی\u200cشنوند و حق را نمی\u200cپذیرند."
      },
      {
        "index": 5,
        "text": "و به پیامبر گفتند: دل هایمان از آنچه ما را بدان می\u200cخوانی در پوشش هاست و سخن تو را درک نمی\u200cکند، و در گوش\u200cهای ما سنگینی است و گفتار تو را نمی\u200cشنود، و میان ما و تو حجابی ستبر است. که راه تفاهم را از میان برده است. پس تو بر ضدّ ما بکوش که ما نیز بر ضدّ تو تلاش خواهیم کرد."
      },
      {
        "index": 6,
        "text": "ای پیامبر، در پاسخ آنان بگو: جز این نیست که من بشری چون شمایم، با این تفاوت که به من وحی می\u200cشود که معبود شما معبودی یگانه است; پس در پرتو توحید، راست قامتان به سوی او روی آورید و آمرزشِ شرکورزی\u200cها و گناهانتان را از او بخواهید، که وای بر حال مشرکان!"
      },
      {
        "index": 7,
        "text": "همانان که در راه خدا انفاق نمی\u200cکنند و آخرت را باور ندارند."
      },
      {
        "index": 8,
        "text": "اما کسانی که [به یکتایی خدا و جهان آخرت] ایمان آورده و کارهای شایسته کرده\u200cاند، قطعاً برای آنان پاداشی بی منّت خواهد بود."
      },
      {
        "index": 9,
        "text": "بگو: آیا واقعاً شما به آن کسی که زمین را در دو مرحله آفرید کفر میورزید و برای او همتایانی قرار می\u200cدهید؟ این جای شگفتی است. آن بلند مرتبه، پروردگار همه جهان هاست."
      },
      {
        "index": 10,
        "text": "او زمین را آفرید و در آن از فرازش کوه\u200cهایی استوار پدید آورد و در آن خیر و برکت فراوان نهاد، و خوراکی\u200cهای آن را در چهار فصل، تقدیر فرمود، در حالی که آنها با آنچه موجودات با زبان نیازشان خواهان آنند برابر است."
      },
      {
        "index": 11,
        "text": "سپس به آفرینش آسمان پرداخت، و آن توده\u200cای از دود بود. پس به آسمان و زمین فرمود: خواه یا ناخواه باید به صحنه وجود بیایید. گفتند: آمدیم و همه به دلخواه مطیع فرمان توییم."
      },
      {
        "index": 12,
        "text": "پس کار آسمان\u200cها را بعد از آن که توده\u200cای از دود درهم آمیخته بود در دو مرحله به هیئت هفت آسمان فیصله داد و در هر آسمانی فرمان مربوط به آن را به فرشتگان آن وحی کرد، و نزدیک\u200cترین آسمان به زمین را با ستارگانی که همچون چراغ\u200cهایی هستند آراستیم و آن را از نفوذ شیاطین محفوظ داشتیم. این است اندازه آفرینی آن خدایی که هیچ کس و هیچ چیز بر او چیره نمی\u200cشود و به هر چیزی داناست."
      },
      {
        "index": 13,
        "text": "پس اگر [با وجود این دلایل روشن] از پذیرش دعوت تو روی برتافتند به آنان بگو: من شما را به صاعقه\u200cای همچون صاعقه قوم عاد و ثمود هشدار می\u200cدهم."
      },
      {
        "index": 14,
        "text": "آن گاه که پیامبرانشان از پیش رو و از پشت سرشان به سویشان آمدند (با روش\u200cهای گوناگون آنان را فراخواندند) که جز خدا را نپرستید. آنان در پاسخ گفتند: اگر پروردگار ما می\u200cخواست پیامبری بفرستد، قطعاً فرشتگانی فرو می\u200cفرستاد، اکنون که فرشته\u200cای به رسالت نیامده است، ما به آنچه شما بدان فرستاده شده\u200cاید، کافریم."
      },
      {
        "index": 15,
        "text": "امّا قوم عاد، به ناروا در زمین گردنکشی کردند و گفتند: چه کسی از ما نیرومندتر است؟ آیا ندانسته\u200cاند که خداوندی که خلقشان کرده از آنان نیرومندتر است؟ [آنان تکبر میورزیدند] و نشانه\u200cهای ما را انکار می\u200cکردند."
      },
      {
        "index": 16,
        "text": "پس در روزهایی شوم تندبادی سوزان بر آنان فرستادیم تا در زندگی دنیا عذاب ذلّت و خواری را به آنان بچشانیم و قطعاً عذاب آخرت خوارکننده\u200cتر است و آنان از سوی هیچ کس یاری نخواهند شد."
      },
      {
        "index": 17,
        "text": "و اما ثمودیان، پس ما آنان راه نمودیم ولی آنان کوردلی را بر هدایت ترجیح دادند، پس به سزای گناهانی که مرتکب می\u200cشدند صاعقه\u200cای آسمانی که عذاب ذلّت را در پی داشت، آنان را فرو گرفت."
      },
      {
        "index": 18,
        "text": "و از میان قوم عاد و ثمود کسانی را که ایمان آورده و تقوا پیشه کرده بودند از عذاب رهانیدیم."
      },
      {
        "index": 19,
        "text": "و یاد کن روزی را که دشمنان خدا گردآوری شده و به سوی آتش رانده شوند; پس در این کوچ، گروه\u200cهای اول از حرکت باز داشته می\u200cشوند تا گروه\u200cهای بعدی به آنان برسند و پراکنده نباشند."
      },
      {
        "index": 20,
        "text": "تا چون به آتش رسند، گوش و چشم و پوستشان به آنچه انجام می\u200cدادند، بر ضدّشان گواهی می\u200cدهند."
      },
      {
        "index": 21,
        "text": "و آنان به پوست خود می\u200cگویند: چرا بر ضدّ ما گواهی دادید؟ می\u200cگویند: همان خدایی که همه چیز را ناطق ساخته ما را به سخن درآورده است. و خداوند به کارهای شما داناست، چرا که او نخستین بار شما را آفرید و سرانجام به سوی او بازگردانده می\u200cشوید."
      },
      {
        "index": 22,
        "text": "و شما آن گاه که به گناه روی می\u200cآوردید، از این که گوش و چشم و پوستتان ناظر شما بوده و بر ضد شما گواه باشند هراسی نداشتید و خود را از آن\u200cها پنهان نمی\u200cکردید، شما اگر چه می\u200cپنداشتید اندام هایتان به کارهای شما آگاهی ندارند بلکه گمان داشتید که خدا بسیاری از کارهایتان را نمی\u200cداند."
      },
      {
        "index": 23,
        "text": "آری، این است گمان بیجایی که درباره پروردگارتان بردید این گمان شما را به کفر و گناه کشانید و به هلاکت انداخت و در نتیجه از زیانکاران شدید."
      },
      {
        "index": 24,
        "text": "پس اگر شکیبایی کنند [و دم برنیاورند] جایگاهشان آتش است و اگر عذرخواهی کنند و رضایت طلبند، از کسانی نیستند که عذرشان پذیرفته شود و مورد رضایت قرار گیرند."
      },
      {
        "index": 25,
        "text": "و برای آنان به جای هدایتگران همنشینانی از شیاطین قرار دادیم; پس همه لذّت\u200cهای مادّی را که پیشاروی آنان بود (در دسترسشان قرار داشت) و نیز آنچه در پی آنان بود (در آرزوی رسیدن به آن بودند) همه را در نظرشان آراستند [تا بدانها دل خوش کنند و از حق روی برتابند] و آن سخن (وعده عذاب دوزخ)، در حق آنان تثبیت شد، در حالی که در میان امّت\u200cهایی از جنّ و انس هستند که پیش از آنان [بر اثر کفر، به عذاب] درگذشتند. راستی که آنان زیانکارند."
      },
      {
        "index": 26,
        "text": "و آنان که کافر شدند گفتند: به این قرآن گوش فرا ندهید و هنگامی که خوانده می\u200cشود، سخن لغو و بیهوده در آن بیفکنید، باشد که ندای آن به گوش\u200cها نرسد و شما چیره شوید."
      },
      {
        "index": 27,
        "text": "آری، ما قطعاً به کسانی که کفر ورزیده\u200cاند عذابی سخت می\u200cچشانیم و حتماً آنان را به کردار بدی که انجام می\u200cدادند سزا می\u200cدهیم."
      },
      {
        "index": 28,
        "text": "این است سزای دشمنان خدا، همان آتش که آنان را در آن سرای جاودانه است; سزایی به کیفر این که آیات ما را انکار می\u200cکردند."
      },
      {
        "index": 29,
        "text": "و کسانی که کافر شدند می\u200cگویند: پروردگارا، آن دو گروه از جنّ و انس را که گمراهمان کردند به ما نشان ده تا آنان را زیر گام هایمان نهیم تا از پست ترین\u200cها شوند."
      },
      {
        "index": 30,
        "text": "همانا کسانی که گفتند: پروردگارِ ما خداست; سپس بی هیچ انحرافی بر این سخن ثابت قدم ماندند، فرشتگان با این پیام بر آنان فرود می\u200cآیند که: نترسید و اندوه مدارید و مژده باد شما را به بهشتی که آن را به شما وعده می\u200cدادند."
      },
      {
        "index": 31,
        "text": "ما فرشتگان در زندگی دنیا عهده دار کار شما بودیم پس در سرای آخرت نیز کارتان را برعهده می\u200cگیریم، و آنچه دل هایتان بخواهد در آن جا برای شما خواهد بود، و هر چه درخواست کنید در آن جا برای شما فراهم است."
      },
      {
        "index": 32,
        "text": "اینها عطیّه\u200cای است از جانب آمرزنده\u200cای مهربان."
      },
      {
        "index": 33,
        "text": "و کیست نیکو گفتارتر از آن کس که به سوی خدا دعوت کرد و کاری شایسته انجام داد و گفت: من از کسانی ام که در برابر خدا تسلیم\u200cاند."
      },
      {
        "index": 34,
        "text": "ای پیامبر، خوی نیکو در تأثیرگذاری با خوی زشت برابر نیست; پس با نیکوترین خصلت بدی\u200cهای آنان را دفع کن که ناگاه آن کسی که میان تو و او دشمنی است گویی دوستی دلسوز است."
      },
      {
        "index": 35,
        "text": "این خصلت را جز بر دل کسانی که شکیبا بوده اند نمی\u200cاندازند و آن را جز بر کسی که از کمال بهره\u200cای عظیم دارد نمی\u200cافکنند."
      },
      {
        "index": 36,
        "text": "و اگر از جانب شیطان به تو شورشی رسد (مخالفان تو را بر ضدّ تو برانگیزد) و چنین خواهد کرد، به خدا پناه ببر، که او سخن تو را می\u200cشنود و به احوال تو داناست."
      },
      {
        "index": 37,
        "text": "از نشانه\u200cهای ربوبیّت او شب و روز و خورشید و ماه است; پس تنها او شایسته پرستش است و اگر شما او را می\u200cپرستید، نه برای خورشید سجده کنید و نه برای ماه، بلکه برای آن خدایی که همه آنها را آفریده است سجده کنید."
      },
      {
        "index": 38,
        "text": "پس اگر گردنکشی کردند و از این که تنها برای خدا سجده کنند امتناع ورزیدند، بدانند که عبادت خدا از بین نمی\u200cرود، زیرا آنان که نزد پروردگار تواَند، شب و روز او را تسبیح می\u200cگویند و خسته و ملول نمی\u200cشوند."
      },
      {
        "index": 39,
        "text": "و از نشانه\u200cهای ربوبیّت او این است که تو زمین را افتاده و رام می\u200cبینی، پس هنگامی که آب بر آن فرو فرستیم، با رویش گیاهان به جنبش درمی آید و با رشد آنها فراز می\u200cآید. آری، همان کسی که زمین را با رویاندن گیاهان زنده کرد، مردگان را حیاتی دوباره می\u200cبخشد. به راستی او بر هر چیزی تواناست."
      },
      {
        "index": 40,
        "text": "به یقین، کسانی که در پدیده\u200cهای هستی که همه نشانه\u200cهای ربوبیّت و الوهیّت ماست به انحراف می\u200cگرایند و آنها را می\u200cپرستند، و نیز در آیاتِ وَحْیانی ما کجروی می\u200cکنند و آنها را دروغ می\u200cشمرند، بر ما پنهان نمی\u200cمانند و به آتش دوزخ درمی آیند. اینک آیا کسی که در آتش افکنده می\u200cشود بهتر است یا کسی که روز قیامت ایمن از هر گزندی می\u200cآید؟ هر کاری خواستید بکنید، بی گمان او به آنچه انجام می\u200cدهید بیناست."
      },
      {
        "index": 41,
        "text": "آنان که به این قرآن ـ چون برایشان آمد ـ کافر شدند، قطعاً در آتش دوزخ افکنده می\u200cشوند، و به راستی این کتابی است که هیچ چیز بر آن چیره نمی\u200cشود."
      },
      {
        "index": 42,
        "text": "نه اکنون که عصر نزول است و نه در آینده، تا برپایی قیامت، باطل در آن راه نخواهد یافت و حقایق آن را دگرگون نخواهد ساخت، چرا که آن از جانب حکیمی ستوده که کارهایش همه استوار و نیکوست نازل شده است."
      },
      {
        "index": 43,
        "text": "ای پیامبر، از جانب کافران جز آنچه به پیامبرانِ پیش از تو گفته شد چیز دیگری گفته نمی\u200cشود. همانا پروردگار تو، هم صاحب آمرزش است و هم صاحب عقوبتی دردناک; پس بنگرند کدام یک از این دو را سزاوارند."
      },
      {
        "index": 44,
        "text": "و اگر این کتاب را قرآنی قرار می\u200cدادیم که مطالب آن نارسا بود، کافرانِ قوم تو می\u200cگفتند: چرا آیاتش به روشنی بیان نشده است؟ آیا کتابی نارسا و قومی دارای فصاحت و بلاغت؟ بگو: این کتاب برای کسانی که ایمان آورده\u200cاند رهنمودی است و بیماری شک و تردید آنان را شفا می\u200cبخشد. و کسانی که ایمان نمی\u200cآورند در گوش هایشان سنگینی است و قرآن برای آنان مایه کوردلی است. آنان نه پندی را می\u200cشنوند و نه حجّتی را به خرد درمی یابند; گویی از جایگاهی دور که توانِ شنیدن و دیدن ندارند، ندا داده می\u200cشوند."
      },
      {
        "index": 45,
        "text": "[انکار مشرکان بر تو دشوار نیاید،] همانا به موسی هم کتاب دادیم و در آن اختلاف شد. و اگر از جانب پروردگارت سخنی نرفته بود که شما آدمیان را در زمین تا هنگامی معین جایگاه و معیشتی است، قطعاً میان آنان داوری شده بود و هر کس به سزای کردارش رسیده بود. بی گمان، قوم موسی درباره کتاب او سخت در شک و تردیدند."
      },
      {
        "index": 46,
        "text": "هر که کاری شایسته کند به سود خود اوست، و هر که بدی کند به زیان خود اوست، و پروردگارت هرگز به بندگان خود ستم نمی\u200cکند."
      },
      {
        "index": 47,
        "text": "آگاهی از زمان برپایی قیامت فقط به خدا باز می\u200cگردد و جز او کسی از آن آگاه نیست، و میوه\u200cها از غلافشان بیرون نمی\u200cآیند و هیچ ماده\u200cای باردار نمی\u200cشود و بار فرو نمی\u200cنهد مگر این که او از آن آگاه است. و روزی که مشرکان را ندا می\u200cدهد که شریکانی که برای من تصوّر می\u200cکردید کجایند؟ می\u200cگویند: به تو اعلام کرده\u200cایم که از میان ما هیچ کس گواهی نمی\u200cدهد که برای تو شریکی هست."
      },
      {
        "index": 48,
        "text": "و آنچه پیش\u200cتر در دنیا می\u200cخواندند، از دیدشان پنهان می\u200cشود و درمی یابند که از عذاب قیامت هیچ گریزگاهی ندارند."
      },
      {
        "index": 49,
        "text": "انسان از خواستنِ خوبی\u200cها خسته نمی\u200cشود، و اگر شرّی به او رسد بسیار مأیوس و ناامید می\u200cگردد."
      },
      {
        "index": 50,
        "text": "و قطعاً اگر پس از رنجی که به او رسیده است، از جانب خود رحمتی به او بچشانیم، خواهد گفت: این از آنِ من است و خود اختیار آن دارم و گمان نمی\u200cبرم که قیامت برپا شود و محاسبه\u200cای در کار باشد، و اگر به سوی پروردگارم بازگردانده شوم حتماً در پیشگاه او فرجامی نیکوتر خواهم داشت. ولی ما قطعاً کسانی را که کافر شده\u200cاند، به حقیقت آنچه کرده\u200cاند آگاه خواهیم ساخت و از عذابی سخت به آنان خواهیم چشانید."
      },
      {
        "index": 51,
        "text": "و چون به انسان نعمت بخشیم، از ما روی برمی تابد و خود را به کناری می\u200cکشد و تکبّر میورزد، و چون شرّی به او رسد به دعا روی می\u200cآورد و برای برطرف شدن آن ما را بسیار می\u200cخواند."
      },
      {
        "index": 52,
        "text": "بگو: به من خبر دهید، اگر این قرآن از نزد خدا آمده باشد، آن گاه شما به آن کافر شوید، کیست گمراه\u200cتر از آن کسی که از در مخالفت با آن درآید، آن هم مخالفتی که نشانی از وفاق در آن نیست؟"
      },
      {
        "index": 53,
        "text": "به زودی به مشرکان مکّه و پیروانشان آیات خود را که در اطراف جهان و درباره خودشان پدید می\u200cآید نشان خواهیم داد، تا برایشان آشکار شود که قرآن حق است و توحید که فراخوان قرآن است نیز حق است. آیا چیره بودن پروردگارت بر هر چیز و نیازمندی آنها به او و در نتیجه آشکار بودن او برای همه پدیده\u200cها، در اثبات یگانگی او کفایت نمی\u200cکند؟"
      },
      {
        "index": 54,
        "text": "آگاه باشید که آنان در لقای پروردگارشان تردید دارند. آگاه باشید که او بر هر چیزی احاطه دارد."
      }
    ],
    "index": 41
  },
  {
    "aya": [
      {
        "index": 1,
        "text": "حا، میم."
      },
      {
        "index": 2,
        "text": "عین، سین، قاف."
      },
      {
        "index": 3,
        "text": "خداوند آن مقتدر حکیم بدین سان که این سوره را وحی کرد، به تو وحی می\u200cفرستد، و به کسانی از پیامبران که پیش از تو بودند نیز این گونه وحی می\u200cکرد."
      },
      {
        "index": 4,
        "text": "آنچه در آسمان\u200cها و آنچه در زمین است از آنِ اوست، پس حق اوست که از طریق وحی مردم را به بندگی خود فراخواند، و اوست آن بلندمرتبه بزرگ که درخورِ پرستش است."
      },
      {
        "index": 5,
        "text": "نزدیک است آسمان\u200cها در اثر عبور وحی، از فرازشان یکی پس از دیگری بشکافند، و فرشتگان در حالی که به ستایش پروردگارشان مشغولند او را تسبیح می\u200cگویند و از او می\u200cخواهند که برای زمینیان آیینی مقرر کند و کسانی که آن را بپذیرند بیامرزد. بدانید که خداست که آمرزنده و مهربان است."
      },
      {
        "index": 6,
        "text": "و کسانی که غیر او را سرپرستان خود قرار داده و به پرستش آنها پرداخته\u200cاند، خدا از آنان بی خبر نیست. او بر شرک و دیگر گناهانشان نگهبان است و آنان را بدانها کیفر خواهد داد. پس تو ای پیامبر، وکیل آنان نیستی و اعمالشان در اختیار تو نیست تا بتوانی آنان را به سرمنزل هدایت برسانی; پس مسئول رفتارشان نیز نخواهی بود."
      },
      {
        "index": 7,
        "text": "و این گونه، قرآن را که به زبان تازی است به تو وحی کردیم تا مردم مکّه را که مرکز این شهرهاست و نیز کسانی را که پیرامون آنند بیم دهی، و آنان را از روز قیامت که همگان در آن روز گردآوری می\u200cشوند و تردیدی در آن نیست، بترسانی. آن روز مردم دو گروه\u200cاند; گروهی به بهشت درمی آیند و گروهی وارد آتش فروزان دوزخ می\u200cشوند."
      },
      {
        "index": 8,
        "text": "و اگر خدا می\u200cخواست، مردم را یک امّت قرار می\u200cداد و همه را به بهشت یا دوزخ درمی آورد، ولی سنّت خدا بر جدا ساختن آنان جاری شده است; هر که را بخواهد یاری می\u200cدهد و به رحمت خود درمی آورد، و اینان کسانی اند که ستمکار نیستند; اما ستمکاران را از یاری و رحمت خود محروم می\u200cسازد تا وارد دوزخ شوند. در آن هنگام آنان سرپرست و یاوری ندارند که از آتش نجاتشان دهد."
      },
      {
        "index": 9,
        "text": "آیا جز خداسرپرستانی گرفته و به پرستش آنها پرداخته\u200cاند؟ تنها خداست که سرپرست آنان است و امورشان را برعهده دارد، و تنها اوست که مردگان را حیاتی دوباره می\u200cبخشد و اوست که بر هر چیزی تواناست."
      },
      {
        "index": 10,
        "text": "و درباره هر چیزی اختلاف کردید، حکمش به خدا ارجاع می\u200cشود. ای مردم! عهده دار کارها خداوندی است که پروردگار من است. تنها بر او توکل کرده\u200cام و در همه کارها به او رجوع می\u200cکنم."
      },
      {
        "index": 11,
        "text": "او پَدیدآورنده آسمان\u200cها و زمین است. از جنس خودتان برای شما همسرانی قرار داد، و از دام\u200cها نیز جفت\u200cهایی برای آنها آفرید. او با این آفرینش تعداد شما آدمیان و دام\u200cها را فراوان می\u200cسازد. هیچ چیزی مانند او نیست، و اوست که دعای بندگان را می\u200cشنود و کردارشان را می\u200cبیند."
      },
      {
        "index": 12,
        "text": "کلیدهای آسمان\u200cها و زمین از آنِ اوست. روزی را برای هر که بخواهد گشاده می\u200cسازد و بر هر که بخواهد تنگ می\u200cگیرد. به یقین او به هر چیزی داناست; پس نیاز موجودات را می\u200cداند و براساس آن روزی شان می\u200cدهد."
      },
      {
        "index": 13,
        "text": "خداوند حقایقی از دین را که به نوح سفارش کرد و همچنین احکام و معارفی را که به تو وحی کردیم و نیز آنچه را که به ابراهیم و موسی و عیسی سفارش نمودیم، همه را برای شما امت اسلام بیان نمود و جزو شریعت شما قرار داد و شما را به پیروی از آن فرا خواند. فرمان خدا این است که تمامی احکام و معارف این آیین را برپا دارید و در آن اختلاف نیفکنید به گونه\u200cای که بخشی را بپذیرید و بخشی را واگذارید. بر مشرکان آنچه آنان را بدان فرا می\u200cخوانی گران آمده و پذیرفتن آن برایشان دشوار شده است. خداست که هر که را بخواهد به این آیین متمایل می\u200cسازد و هر کس به سوی خدا باز آید به سوی آن آیین هدایتش می\u200cکند."
      },
      {
        "index": 14,
        "text": "امّت\u200cهای پیامبران هنگامی پراکنده شدند و به اختلافات دینی روی آورند که علم برایشان حاصل شده بود و حق را شناخته بودند. آنان به سبب برتری جویی و ستمی که در میانشان بود به اختلافات روی آوردند و در دین خدا اختلاف افکندند. و اگر از جانب پروردگارت سخنی نرفته بود مبنی بر این که امّت\u200cها تا سرآمدی معین در زمین می\u200cمانند، قطعاً میانشان داوری شده بود و به سزای کردارشان هلاک شده بودند. و کسانی که پس از آن اختلاف کنندگان وارث کتاب آسمانی شدند درباره آن سخت در شک و تردید افتادند."
      },
      {
        "index": 15,
        "text": "پس بدین سبب که خدا دینی برای تو و امّتت تشریع کرده که جامع ادیان گذشته است به دعوت همگان بپرداز و آن گونه که فرمان یافته\u200cای بر راه راست پایدار باش و از هواهای نفسانی آنان پیروی مکن و بگو: به هر کتابی که خدا فرو فرستاده است ایمان آورده\u200cام و فرمان یافته\u200cام که میان شما به عدالت رفتار کنم، چرا که پروردگار ما و شما خداست و در آیین او همه باهم برابریم. اعمال ما از آنِ ما و اعمال شما از آنِ شماست. هیچ کس در برابر اعمال دیگران نه مؤاخذه می\u200cشود و نه پاداش می\u200cبیند. در این که میان ما و شما تفاوتی و امتیازی نیست نباید تردید کنیم زیرا هیچ حجت و برهانی در میان نیست. خدا در روز قیامت ما و شما را گرد می\u200cآورد و بازگشت همگان به سوی اوست."
      },
      {
        "index": 16,
        "text": "و کسانی که درباره ربوبیّت خدا، پس از آن که از سوی فطرت سلیم پذیرفته شد، به محاجّه می\u200cپردازند تا سرانجام آن را انکار کنند، حجّتشان نزد خدا تباه است و بر آنان از جانب خدا خشمی خواهد بود و عذابی سخت خواهند داشت."
      },
      {
        "index": 17,
        "text": "خدا همان کسی است که کتابِ وحی را به حق بی آن که باطلی در آن راه داشته باشد، و نیز دین را که معیار درست یا نادرست بودن باورها و کردارهاست، فرو فرستاده است. چه چیز تو را از قیامت آگاه می\u200cکند و تو از وقت آن چه می\u200cدانی؟ شاید قیامت نزدیک باشد."
      },
      {
        "index": 18,
        "text": "کسانی که قیامت را باور ندارند، از روی استهزا شتاب در آمدنِ آن را می\u200cخواهند، و کسانی که ایمان آورده\u200cاند، در عین تمایل به برپایی آن، از آن بیمناکند و می\u200cدانند که آن حق است. بدانید کسانی که درباره قیامت جدال می\u200cکنند و در پی انکار آن هستند، در بیراهه\u200cای هستند که با حق فاصله\u200cای دور و دراز دارد."
      },
      {
        "index": 19,
        "text": "خداوند به همه خصوصیات بندگانش آگاه است و اراده اش را درباره آنان به سهولت تحقق می\u200cبخشد; هر که را بخواهد روزی می\u200cدهد و هیچ کس نمی\u200cتواند مانع او شود، چرا که او نیرومند و شکست ناپذیر است."
      },
      {
        "index": 20,
        "text": "هر کس کِشتِ آخرت بخواهد ما به کشت او می\u200cافزاییم و پاداشش را افزون می\u200cکنیم، و هر کس کشت دنیا بخواهد، از دنیا ـ کم یا زیاد ـ به او می\u200cدهیم ولی در آخرت هیچ بهره\u200cای نخواهد داشت."
      },
      {
        "index": 21,
        "text": "مگر مشرکان معبودانی دارند که از دین آنچه را خدا بدان رخصت نداده است برای آنان تشریع کرده باشند؟ اگر آن سخنِ فیصله دهنده مبنی بر این که باید مردم تا سرآمدی معیّن در زمین بمانند مقرّر نشده بود، قطعاً میانشان داوری می\u200cشد و به هلاکت می\u200cرسیدند. آری، در دنیا به آنان مهلت داده می\u200cشود ولی در آخرت ستمکاران عذابی دردناک خواهند داشت."
      },
      {
        "index": 22,
        "text": "در قیامت ستمکاران را می\u200cبینی که از آنچه به دست آورده\u200cاند هراسناک اند و دستاوردشان به آنان می\u200cرسد; و کسانی که ایمان آورده و کارهای شایسته کرده\u200cاند، در آن روز در بوستان\u200cهای پر درخت که زمینی آکنده از گیاه دارد، به سر می\u200cبرند. آنان در آن جا هر چه بخواهند، از جانب پروردگارشان در اختیارشان قرار خواهد گرفت. این است آن فزون بخشی بزرگ."
      },
      {
        "index": 23,
        "text": "این است آنچه خداوند بندگانش را که ایمان آورده و کارهای شایسته کرده\u200cاند بدان نوید می\u200cدهد. بگو: من بر ابلاغ رسالتم که شما را به چنین جایگاهی می\u200cرساند، هیچ مزدی جز دوستی با خویشانم از شما نمی\u200cخواهم، و هر کس کاری نیکو کند (به خویشان پیامبر مودّت داشته باشد) برای او در کار نیکویش پاداش نیک می\u200cافزاییم و کمبودهای آن را جبران می\u200cکنیم، چرا که خداوند بسیار آمرزنده و سپاسگزار است."
      },
      {
        "index": 24,
        "text": "آیا منافقان و همفکرانشان می\u200cگویند: محمد بر خدا دروغ بسته است که مزد رسالت را مودّت خویشاوندانش قرار داده است؟ این وحی الهی است نه ساخته تو، چرا که کارها به دست خداست. او اگر بخواهد بر دلت مهر می\u200cنهد و وحی را از تو باز می\u200cدارد، و خداوند با سخنانش باطل را نابود می\u200cسازد و حق را تثبیت می\u200cکند، زیرا او به آنچه در سینه\u200cها نهفته است به خوبی داناست."
      },
      {
        "index": 25,
        "text": "و اوست کسی که توبه را از بندگانش می\u200cپذیرد و از گناهان درمی گذرد و آنچه می\u200cکنید می\u200cداند."
      },
      {
        "index": 26,
        "text": "و اوست آن که عبادت کسانی را که ایمان آورده و کارهای شایسته کرده اند می\u200cپذیرد و از فضل خود برای آنان می\u200cافزاید و کافران را عذابی سخت خواهد بود."
      },
      {
        "index": 27,
        "text": "و اگر خدا برای همه بندگانش روزی را گسترده می\u200cساخت در زمین ستمگری می\u200cکردند و سرکشی می\u200cنمودند، ولی از روزی آنان آنچه را بخواهد به اندازه معین فرو می\u200cفرستد، زیرا او به بندگانش آگاه و بیناست."
      },
      {
        "index": 28,
        "text": "و اوست آن که باران سودمند را پس از آن که مردم ناامید شده\u200cاند فرود می\u200cآورد و رحمت خود را با رویش گیاهان و پدید آوردن محصولات، میانشان می\u200cگستراند، و اوست که سرپرستی همگان را برعهده دارد و بر کارهایش هماره ستایش می\u200cشود."
      },
      {
        "index": 29,
        "text": "و از نشانه\u200cهای یکتایی او آفرینش آسمان\u200cها و زمین و جنبندگانی است که در آن دو پراکنده ساخته است، و او بر گردآوردنشان ـ هرگاه بخواهد ـ تواناست."
      },
      {
        "index": 30,
        "text": "و هر بلا و مصیبتی به شما برسد به سبب گناهانی است که مرتکب شده\u200cاید، و خدا از بسیاری از گناهانتان درمی گذرد و شما را به سبب آنها گرفتار نمی\u200cسازد."
      },
      {
        "index": 31,
        "text": "و شما هرگز نمی\u200cتوانید در زمین خدا را درمانده کنید و از دسترس او خارج شوید; پس ناگزیر در اثر گناهانتان بلاهایی را خواهید دید، و شما جز خدا سرپرستی ندارید که کارهایتان را تدبیر کند و یاوری ندارید که کمک کار شما باشد."
      },
      {
        "index": 32,
        "text": "از نشانه\u200cهای یکتایی او در تدبیر هستی کشتی هایِ کوه آساست که در دریا روانند."
      },
      {
        "index": 33,
        "text": "اگر بخواهد باد را از حرکت باز می\u200cدارد، آن گاه کشتی\u200cها بر روی دریا متوقف می\u200cشوند. قطعاً در اینها برای هر صبرپیشه سپاسگزاری نشانه\u200cهایی است بر یکتایی خدا."
      },
      {
        "index": 34,
        "text": "یا کشتی\u200cها را اگر بخواهد در اثر گناهانی که کشتی نشینان مرتکب شده\u200cاند در دریا نابود می\u200cکند، گرچه از بسیاری از گناهان آن گاه که بخواهد درمی گذرد."
      },
      {
        "index": 35,
        "text": "آری، اگر بخواهیم چنین می\u200cکنیم، تا قدرت خویش را بنمایانیم و تا کسانی که در آیات ما مجادله می\u200cکنند بدانند که در برابر عذاب ما گریزگاهی ندارند."
      },
      {
        "index": 36,
        "text": "پس آنچه به شما داده شده بهره\u200cای از زندگی دنیاست که فقط چند روزی از آن برخوردار می\u200cشوید، ولی پاداش\u200cهایی که نزد خداست از آن رو که با رنج\u200cها آمیخته نیست و زوالی ندارد بهتر و پاینده\u200cتر است. این پاداش از آنِ کسانی است که ایمان آورده و بر پروردگارشان توکّل می\u200cکنند;"
      },
      {
        "index": 37,
        "text": "و کسانی که از گناهان بزرگ و کارهای زشت دوری می\u200cکنند و چون بر کسی خشم گیرند، از او درمی گذرند;"
      },
      {
        "index": 38,
        "text": "و کسانی که خواسته پروردگارشان را اجابت کرده و نماز برپا داشته\u200cاند و در کاری که بر انجام آن تصمیم گرفته\u200cاند با یکدیگر مشورت می\u200cکنند و از آنچه روزیشان کرده\u200cایم، برای خشنودی خدا انفاق می\u200cکنند;"
      },
      {
        "index": 39,
        "text": "و کسانی که چون بر آنان ستم رود، از دیگران یاری می\u200cطلبند و همگی برای رفع ستم می\u200cکوشند."
      },
      {
        "index": 40,
        "text": "و سزای بدی بدی ای مانند آن است، ولی هر که درگذرد و کار خود را میان خود و خدای خویش به صلاح آورد پاداش او برعهده خداست. به یقین خدا ستمکاران را دوست نمی\u200cدارد."
      },
      {
        "index": 41,
        "text": "سفارش به گذشت، حق انتقام و مقاومت در برابر ستمکار را سلب نمی\u200cکند; از این رو هر کس پس از ستم دیدنش، در برابر ستمکار بایستد و از او انتقام بگیرد، به حکم دین خدا در امن و امان است و راهی برای بازخواست او نیست."
      },
      {
        "index": 42,
        "text": "راه بازخواست و انتقام گرفتن تنها بر ضد کسانی گشوده است که بر مردم ستم روا می\u200cدارند و در زمین به ناحق سرکشی می\u200cکنند. آنان عذابی دردناک خواهند داشت."
      },
      {
        "index": 43,
        "text": "با این حال، هر که شکیبایی کند و از ستمی که بر او رفته است درگذرد، قطعاً به فضیلتی برتر دست یافته است، چرا که صبر و گذشت، نشانگر تصمیم جدّی در کارهاست."
      },
      {
        "index": 44,
        "text": "اینهاست ویژگی\u200cهای هدایت یافتگان و پاداششان نزد خدا، ولی کسی که خدا او را به خاطر ستمکاری اش به بیراهه برَد و از نعمت\u200cهای آخرت محرومش سازد، پس از خدا هیچ کس کارش را برعهده نخواهد گرفت. و روز قیامت ستمگران را می\u200cبینی که چون عذاب را ببینند، می\u200cگویند: آیا راهی برای بازگشت به دنیا هست تا کار شایسته کنیم؟"
      },
      {
        "index": 45,
        "text": "و روز قیامت گمراهان را می\u200cبینی که بر آتش عرضه می\u200cشوند در حالی که از ذلّت و خواری سرافکنده\u200cاند و بر اثر ترس زیر چشمی عذاب\u200cها را می\u200cنگرند. و کسانی که ایمان آورده\u200cاند، در آن صحنه می\u200cگویند: به یقین زیانکارانِ واقعی کسانی اند که روز قیامت به خود زیان رسانده و به هلاکت انداخته\u200cاند و همسران و خدمتکاران بهشتی خود را از کف داده\u200cاند. آری، ستمکاران در عذابی همیشگی خواهند بود."
      },
      {
        "index": 46,
        "text": "و سرپرستانی ندارند که به جای خدا آنان را یاری کنند. و هر که را خدا به بیراهه بَرَد، هیچ راهی برای رهایی از عذاب نخواهد داشت."
      },
      {
        "index": 47,
        "text": "پیش از آن که روزی فرا رسد که از جانب خدا بازگشتی برای آن نیست، فرمان پروردگارتان را اجابت کنید. آن روز در برابر عذاب خدا هیچ پناهگاهی نخواهید داشت و شما را راهی برای انکار آنچه کرده\u200cاید نخواهد بود."
      },
      {
        "index": 48,
        "text": "پس اگر از هشدارهای تو روی برتافتند غمگین مباش، چرا که ما تو را نفرستاده\u200cایم که بر آنان نگهبان باشی. برعهده تو چیزی جز ابلاغ پیام نیست. و ما چون آدمی را از جانب خود نعمتی بچشانیم، بدان شادمان می\u200cشود و ما را از یاد می\u200cبرد. و اگر آنان را به سبب گناهانی که از پیش مرتکب شده\u200cاند بدی و رنجی رسد، ناسپاسی می\u200cکنند، چرا که انسان چون به دنیا روی آوَرَد، ناسپاس می\u200cگردد."
      },
      {
        "index": 49,
        "text": "فرمانروایی آسمان\u200cها و زمین تنها از آنِ خداست; هر چه بخواهد می\u200cآفریند; به هر که بخواهد دخترانی می\u200cدهد و پسران را به هر که بخواهد عطا می\u200cکند."
      },
      {
        "index": 50,
        "text": "یا میان هر دو صنف پسر و دختر [برای هر که بخواهد] جمع می\u200cکند، و هر که را بخواهد عقیم می\u200cسازد. به راستی او دانا و تواناست."
      },
      {
        "index": 51,
        "text": "و هیچ بشری را نسزد که خدا با او سخن بگوید جز به صورت وحی یا از پشت حجاب، یا این که فرستاده\u200cای گسیل کند و او به اذن خدا آنچه را خدا بخواهد به وی وحی می\u200cکند. همانا او بلندمرتبه\u200cای است که سخن گفتنش همچون سخن گفتن بشر نیست، و حکیمی است که مردم را به حال خود وانمی گذارد، بلکه سخنش را از طریق وحی به آنان ابلاغ می\u200cکند."
      },
      {
        "index": 52,
        "text": "و بدین سان ای پیامبر، روحی را که از عالَم امر ما و حامل قرآن است، به سوی تو فرستادیم. تو پیش از آن نمی\u200cدانستی کتاب آسمانی چیست و چه معارفی را دربردارد، و باورها و کارهای شایسته را نیز به تفصیل نمی\u200cشناختی که کدامند و به همه آنها ملتزم نبودی، ولی ما آن را نوری قرار دادیم که هر یک از بندگان خود را بخواهیم به وسیله آن هدایت می\u200cکنیم، و قطعاً تو نیز مردم را به راه راست رهنمون می\u200cشوی."
      },
      {
        "index": 53,
        "text": "راهِ همان خدایی که آنچه در آسمان\u200cها و آنچه در زمین است تنها از آنِ اوست. پس بدانید که همه کارها فقط به او باز می\u200cگردد و به دست او سامان می\u200cیابد."
      }
    ],
    "index": 42
  },
  {
    "aya": [
      {
        "index": 1,
        "text": "حا، میم."
      },
      {
        "index": 2,
        "text": "سوگند به این کتابِ روشنگر،"
      },
      {
        "index": 3,
        "text": "که ما آن را قرآنی به زبان تازی قرار دادیم، باشد که در آن بیندیشید."
      },
      {
        "index": 4,
        "text": "این کتاب که نزد ما و در لوح محفوظ است، جایگاهی بس والا دارد که اندیشه آدمی بدان راه نخواهد یافت. در آن جا سربسته و تفصیل نایافته است."
      },
      {
        "index": 5,
        "text": "آیا چون شما مردمی تجاوزکارید این کتاب را که یادآور خداست از شما دریغ می\u200cداریم تا از شما روی برتافته باشیم؟ نه، چنین نخواهیم کرد."
      },
      {
        "index": 6,
        "text": "و چه بسیار پیامبرانی که در میان مردمان نخستین به رسالت فرستادیم."
      },
      {
        "index": 7,
        "text": "و هیچ پیامبری برایشان نیامد مگر این که او را به استهزا می\u200cگرفتند."
      },
      {
        "index": 8,
        "text": "ما هم آن تکذیب کنندگان را که از اینان (امّت تو) نیرومندتر بودند به هلاکت رساندیم; و داستان مردمان نخستین در سوره\u200cهایی که پیش\u200cتر به تو وحی کردیم، گذشت."
      },
      {
        "index": 9,
        "text": "و اگر از آنان بپرسی: آسمان\u200cها و زمین را چه کسی آفریده است؟ قطعاً خواهند گفت: آنها را خدای مقتدر و دانا آفریده است."
      },
      {
        "index": 10,
        "text": "همان کسی که زمین را برای شما چون گهواره\u200cای قرار داد تا در آن رشد کنید، و در آن برای شما راه\u200cهایی پدید آورد تا با پیمودن آنها به مقصد خود راه یابید."
      },
      {
        "index": 11,
        "text": "و همان کسی که از آسمان آبی به اندازه فرو فرستاد، و به وسیله آن سرزمینی را که مرده بود با رویش گیاهان زنده ساختیم. شما نیز این گونه زنده از گورها بیرون آورده می\u200cشوید."
      },
      {
        "index": 12,
        "text": "و همان کسی که انواع موجودات را آفرید، و برای شما کشتی\u200cها و شترانی که بر آنها سوار می\u200cشوید پدید آورد،"
      },
      {
        "index": 13,
        "text": "تا بر پشتِ آنها قرار گیرید، سپس نعمت پروردگارتان را ـ آن گاه که بر مرکب\u200cها نشستید ـ یاد کنید و بگویید: پاک و منزّه می\u200cدانیم کسی را که این مرکب را به تسخیر ما در آورد و گرنه ما را یارای آن نبود که این را در اختیار خویش گیریم."
      },
      {
        "index": 14,
        "text": "و قطعاً ما به سوی پروردگارمان بازخواهیم گشت."
      },
      {
        "index": 15,
        "text": "مشرکان خدای یکتا را وجودی مرکّب انگاشتند آن گاه که با قائل شدن فرزند برای او، بعضی از بندگانش را جزئی برای او قرار دادند. به راستی که انسان بسیار ناسپاس است و ناسپاسی او آشکار است."
      },
      {
        "index": 16,
        "text": "آیا از آنچه می\u200cآفریند دخترانی را به فرزندی برگرفته و پسران را به شما اختصاص داده است؟"
      },
      {
        "index": 17,
        "text": "آنان چنین می\u200cپندارند، در صورتی که وقتی یکی از آنان را به آنچه همسان خدای رحمان انگاشته و دختر او شمرده است مژده دهند، چهره اش از شدت اندوه کبود می\u200cشود و آکنده از خشم می\u200cگردد."
      },
      {
        "index": 18,
        "text": "آیا زنان را که در زر و زیور پرورش داده می\u200cشوند و هنگام مجادله بیانی نارسا دارند فرزند خدا می\u200cانگارند؟"
      },
      {
        "index": 19,
        "text": "و آنان فرشتگان را که بندگان خداوند رحمانند دختر پنداشتند; آیا هنگام آفرینش آنها حضور داشتند که به دختر بودنشان گواهی می\u200cدهند؟ بی گمان گواهی آنان ثبت می\u200cشود و روز قیامت مورد بازخواست قرار خواهند گرفت."
      },
      {
        "index": 20,
        "text": "و [به گمان خود بر درستیِ پرستش فرشتگان برهان آوردند و] گفتند: اگر خدای رحمان می\u200cخواست، ما آنها را نمی\u200cپرستیدیم، زیرا هر چه را که او نخواهد، تحقق نمی\u200cپذیرد. آنان به این سخن هیچ علمی ندارند و نمی\u200cدانند که مشیّت الهی چیست و چگونه است، و جز به حدس و گمان سخن نمی\u200cگویند."
      },
      {
        "index": 21,
        "text": "آیا پیش از قرآن کتابی آسمانی به آنان داده و پرستش فرشتگان را در آن روا شمرده\u200cایم تا بدان تمسّک جویند و بر کردار خویش حجّت آورند؟"
      },
      {
        "index": 22,
        "text": "نه، آنان هیچ دلیلی ندارند، بلکه گفتند: ما پدران خود را بر آیینی یافتیم و راه و رسم آنان را دنبال نموده و رهیافته\u200cایم."
      },
      {
        "index": 23,
        "text": "و بدین گونه پیش از تو در هیچ شهری پیامبری هشداردهنده نفرستادیم مگر این که مرفّهانش گفتند: ما پدرانمان را بر آیینی یافته\u200cایم و قطعاً از پی راه و رسم آنان خواهیم رفت."
      },
      {
        "index": 24,
        "text": "پیامبرشان در پاسخ گفت: آیا راه پدرانتان را می\u200cپویید هر چند برای شما آیینی آورده باشم که از آنچه پدرانتان را بر آن یافته\u200cاید هدایت کننده\u200cتر باشد؟ گفتند: ما به آنچه شما برای ابلاغ آن فرستاده شده\u200cاید کافریم."
      },
      {
        "index": 25,
        "text": "در نتیجه ما از آنان انتقام گرفتیم و هلاکشان کردیم، پس بنگر که فرجام آنان که پیامبران را تکذیب نمودند چگونه شد."
      },
      {
        "index": 26,
        "text": "تقلید از پدران را می\u200cتوان رها کرد; تو برای آنان داستان ابراهیم را بیان کن، آن گاه که ابراهیم به پدرش و قومش گفت: من از آنچه شما می\u200cپرستید سخت دوری می\u200cجویم;"
      },
      {
        "index": 27,
        "text": "ولی خدای را که مرا آفریده است می\u200cپرستم، زیرا یقین دارم که او چون آفریدگار است، مرا به سوی حق هدایت می\u200cکند."
      },
      {
        "index": 28,
        "text": "و خداوند این سخن ابراهیم را در میان نسلش جاودان ساخت، بدان امید که مشرکان نسل او با راهنمایی یکتاپرستانشان به سوی توحید باز گردند."
      },
      {
        "index": 29,
        "text": "ولی آن شرک پیشگان به سوی توحید بازنگشتند [و ما هم هلاکشان نکردیم،] بلکه آنان و پدرانشان را از نعمت\u200cهای خود بهره مند ساختم تا آن که قرآن، این کتابِ سراسر حق، و پیامبری که درستیِ نبوّتش آشکار است برای آنان آمد."
      },
      {
        "index": 30,
        "text": "و هنگامی که حق برای آنان آمد گفتند: این افسون است و ما آن را نخواهیم پذیرفت."
      },
      {
        "index": 31,
        "text": "و گفتند: چرا این قرآن بر مردی بزرگ از این دو شهر (مکّه یا طائف) فرو فرستاده نشده است؟"
      },
      {
        "index": 32,
        "text": "شگفتا! آیا آنان رحمت پروردگارت را تقسیم می\u200cکنند تا نبوّت را به هر که بخواهند عطا کنند؟ ماییم که حتی وسیله گذران آنان را در زندگی دنیا میانشان تقسیم کرده، و برخی از آنان را بر برخی دیگر به درجاتی برتری داده\u200cایم تا یکدیگر را به خدمت گیرند و زندگی اجتماعی خود را سامان بخشند. و نبوّت که رحمت پروردگار توست بهتر از مال و ثروتی است که آنان گرد می\u200cآورند. پس چگونه ممکن است اعطای این مقام را برعهده آنان بگذاریم؟"
      },
      {
        "index": 33,
        "text": "دارایی\u200cها و زر و زیور دنیا نزد خدا بی ارزش است، و لذا اگر تقدیر الهی بر این نبود که همه مردم ـ چه مؤمن و چه کافر ـ در دستیابی به وسایل زندگی یکسان باشند، برای خانه\u200cهای کسانی که به خدای رحمان کفر میورزند سقف\u200cهایی از نقره قرار می\u200cدادیم و نیز پله\u200cهایی که بر آنها آشکار شوند. (بر آنها برآیند و خود را به دیگران بنمایانند.)"
      },
      {
        "index": 34,
        "text": "و برای خانه هایشان درهایی عالی، و تخت\u200cهایی مجلل که بر آن تکیه زنند، قرار می\u200cدادیم;"
      },
      {
        "index": 35,
        "text": "و نیز زیوری در نهایت زیبایی، و اینها چیزی جز متاع زندگی این دنیای ناپایدار نیست، و سرای آخرت به حکم پروردگارت از آنِ تقواپیشگان است."
      },
      {
        "index": 36,
        "text": "و هر کس خود را به کوری زند و از یاد خدای رحمان روی برتابد، شیطانی را بر او می\u200cگماریم و آن همواره دمساز و همنشین او خواهد بود."
      },
      {
        "index": 37,
        "text": "و قطعاً شیطان\u200cها آنان را از راه خدا باز می\u200cدارند و آنان خود را هدایت یافته می\u200cپندارند."
      },
      {
        "index": 38,
        "text": "شیطان\u200cها به اغواگری و اغوا شدگان به خیالِ حق پویی روزگار به سر می\u200cبرند، تا آن گاه که با فرا رسیدن قیامت، هر یک از آنان همراه شیطانِ دمسازش نزد ما آید، به همنشین خود گوید: ای کاش میان من و تو فاصله\u200cای به دوری مشرق و مغرب بود، که تو همنشین بدی هستی."
      },
      {
        "index": 39,
        "text": "ای اغواشدگان و ای شیطان\u200cهای اغواگر، شما از آن روی که به یکدیگر ستم کردید، امروز شریک بودنتان در این عذاب به شما سودی نمی\u200cبخشد و مایه تسلّی خاطرتان نمی\u200cشود."
      },
      {
        "index": 40,
        "text": "ای پیامبر، گمراه شدگانی که خود را ره یافته می\u200cانگارند، کر و کورند; آیا تو می\u200cتوانی به کران سخنی بشنوانی یا کوران را راه بنمایی؟ و آیا می\u200cتوانی کسی را که در بیراهه\u200cای آشکار قرار گرفته است رهنمون باشی؟"
      },
      {
        "index": 41,
        "text": "پس اگر پیش از آن که آنان را به عذاب گرفتار کنیم تو را از این جهان ببریم، قطعاً بعد از تو از آنان انتقام خواهیم گرفت."
      },
      {
        "index": 42,
        "text": "یا اگر بخواهیم در این جهان آنان را عذاب کنیم و آنچه آنان را بدان تهدید کرده\u200cایم به تو بنمایانیم، به یقین ما بر آنان تواناییم."
      },
      {
        "index": 43,
        "text": "پس به آنچه بر تو وحی شده است چنگ بزن و به آن پای بند باش که تو بر راهی راست قرار داری."
      },
      {
        "index": 44,
        "text": "و همانا این قرآن برای تو و امّتت وسیله یادآوری خداست، و دیری نخواهد گذشت که درباره آن از شما سؤال خواهد شد."
      },
      {
        "index": 45,
        "text": "و از پیامبران ما که پیش از تو به رسالت فرستادیم بپرس که آیا جز خدای رحمان معبودانی قرار داده\u200cایم که مورد پرستش قرار گیرند؟"
      },
      {
        "index": 46,
        "text": "و همانا موسی را با نشانه\u200cهای خود به سوی فرعون و مهتران قومش به رسالت فرستادیم. پس موسی به آنان گفت: من فرستاده پروردگار همه جهان هایم."
      },
      {
        "index": 47,
        "text": "پس وقتی آیات ما را که نشانگر حقّانیت او بود، به آنان ارائه داد، بی آن که انتظار رود به آنها خندیدند."
      },
      {
        "index": 48,
        "text": "و ما هیچ معجزه\u200cای به آنان ارائه ندادیم مگر این که آن از همتایش (معجزه دیگر) بزرگ\u200cتر بود; پس چون آنها را به مسخره گرفتند، به عذاب گرفتارشان کردیم، تا شاید دست از گردنکشی بدارند و رسالت موسی را بپذیرند."
      },
      {
        "index": 49,
        "text": "و آن گاه که به ستوه آمدند، به موسی گفتند: ای افسونگر، پروردگارت را به عهدی که نزد تو دارد برای ما بخوان تا این عذاب را از ما بردارد که قطعاً رهنمود تو را خواهیم پذیرفت."
      },
      {
        "index": 50,
        "text": "پس هنگامی که عذاب را از آنان برداشتیم، بی آن که انتظار رود عهد خویش شکستند."
      },
      {
        "index": 51,
        "text": "و فرعون در میان قومش بانگ برآورد و گفت: ای قومِ من، آیا پادشاهی مصر و این جویبارهای رود نیل که از زیر کاخ من روان است، از آنِ من نیست؟ آیا نمی\u200cبینید؟"
      },
      {
        "index": 52,
        "text": "آیا موسی بهتر است یا من؟ آیا من از این کسی که بی مقدار است و نزدیک است که نتواند مقصود خود را بیان کند، بهتر نیستم؟"
      },
      {
        "index": 53,
        "text": "اگر او پیامبر است و از دیگران برتر، چرا دستبندهایی زرّین بر او افکنده نشده است تا از بزرگی و سروری نشانی داشته باشد، یا چرا فرشتگانی با او نیامده\u200cاند تا همدوش یکدیگر رسالتش را تصدیق کنند؟"
      },
      {
        "index": 54,
        "text": "پس فرعون با این سخن قومش را سبک مغز ساخت در نتیجه آنان هم از او فرمان بردند، چرا که مردمی فاسق بودند."
      },
      {
        "index": 55,
        "text": "پس هنگامی که به سببِ فسقشان ما را به خشم آوردند، از آنان انتقام گرفتیم و همه آنان را غرق کردیم."
      },
      {
        "index": 56,
        "text": "و آنان را در ورود به آتش دوزخ پیشقدم ساختیم و وسیله عبرت دیگران قرار دادیم."
      },
      {
        "index": 57,
        "text": "و هنگامی که وصف عیسی پسر مریم در قرآن بیان شد، ناگهان قوم تو از شنیدن آن غوغا سر دادند و از روی تمسخر خندیدند."
      },
      {
        "index": 58,
        "text": "و گفتند: آیا خدایان ما برای پرستش بهترند یا او؟ آنان این سخن را جز برای جدال با تو، نگفتند، بلکه آنان مردمی ستیزه گرند."
      },
      {
        "index": 59,
        "text": "پسر مریم نبود جز بنده\u200cای که آداب بندگی به جای آورد و ما نعمت پیامبری به او ارزانی داشتیم و او را آیتی قرار دادیم تا حق را برای بنی اسرائیل بیان کنیم."
      },
      {
        "index": 60,
        "text": "در شگفت نباشید از این که ما بشری را با کمالات فرشتگان آفریدیم; اگر بخواهیم از میان شما نیز کسانی را در زمین قرار می\u200cدهیم که کار فرشتگان کنند و جایگزین یکدیگر شوند."
      },
      {
        "index": 61,
        "text": "و به راستی عیسی پسر مریم از آن روی که بدون پدر آفریده شد و مردگان را زنده می\u200cکرد، نشانه\u200cای برای امکان تحقق رستاخیز است; پس در آن تردید مکنید و مرا پیروی کنید که راه راست این است."
      },
      {
        "index": 62,
        "text": "و مبادا شیطان شما را از راه به در کند، که قطعاً او برای شما دشمنی آشکار است."
      },
      {
        "index": 63,
        "text": "و هنگامی که عیسی آن معجزات روشن را آورد، گفت: همانا من برای شما حکمت آورده\u200cام، و آمده\u200cام تا حکم برخی از چیزهایی را که در آن اختلاف می\u200cکنید برای شما بیان کنم; پس از عذاب خدا پروا کنید و از من که فرستاده او هستم فرمان برید."
      },
      {
        "index": 64,
        "text": "قطعاً خداست که پروردگار من و پروردگار شماست; پس او را بپرستید که راه راست این است."
      },
      {
        "index": 65,
        "text": "امّا گروه\u200cهایی که در میان امّتِ عیسی پدید آمدند، درباره او اختلاف کردند; گروهی او را انکار نمودند و گروهی درباره او غلو کرده خدایش خواندند و گروهی بر راه درست استوار ماندند. غالیان و منکران ستمکارند و وای بر ستمکاران از عذابِ روزی دردناک!"
      },
      {
        "index": 66,
        "text": "آیا جز این انتظار می\u200cبرند که رستاخیز ـ در حالی که از آن غافلند ـ ناگهان بر آنان در رسد؟"
      },
      {
        "index": 67,
        "text": "در آن روز، دوستان و یاران ـ به جز تقواپیشگان ـ همه دشمن یکدیگرند."
      },
      {
        "index": 68,
        "text": "به تقواپیشگان خطاب می\u200cشود: ای بندگان من، امروز نه هیچ ترسی بر شما است و نه اندوهگین می\u200cشوید."
      },
      {
        "index": 69,
        "text": "ای کسانی که به آیات ما ایمان آوردید و تسلیم فرمان ما بودید،"
      },
      {
        "index": 70,
        "text": "شما و همسران با ایمانتان، شادمان و خندان به بهشت درآیید."
      },
      {
        "index": 71,
        "text": "کاسه\u200cهایی زرّین و جام\u200cهایی بر آنان می\u200cگردانند تا از خوراکی\u200cها و نوشیدنی\u200cها بهره برند، و در آن جا هر چه دل\u200cها بدان رغبت کند و چشم\u200cها از دیدنش لذّت برد وجود خواهد داشت و شما در آن جاودان خواهید بود."
      },
      {
        "index": 72,
        "text": "و این است آن بهشتی که در برابر آنچه انجام می\u200cدادید به شما داده شده است."
      },
      {
        "index": 73,
        "text": "در این جا برای شما میوه\u200cهای فراوان خواهد بود که تنها بخشی از آنها را می\u200cخورید; چرا که پایان ناپذیرند."
      },
      {
        "index": 74,
        "text": "به یقین گنهکاران در عذاب دوزخ جاودانند."
      },
      {
        "index": 75,
        "text": "عذاب از آنان کاسته نمی\u200cشود و در آن جا از رحمت خدا ناامیدند."
      },
      {
        "index": 76,
        "text": "و ما به آنان ستم نکردیم، بلکه آنان به خود ستم کردند که با کارهای ناشایسته خود این عذاب را برای خویش فراهم آوردند."
      },
      {
        "index": 77,
        "text": "و دوزخیان بانگ برمی آورند: ای نگهبانِ دوزخ، از پروردگارت بخواه که بر مرگ ما حکم کند و نابودمان سازد. نگهبان دوزخ می\u200cگوید: شما در این عذاب دردناک ماندگار خواهید بود."
      },
      {
        "index": 78,
        "text": "ما فرشتگان برای شما آدمیان حق را آوردیم، ولی بیشترتان حق را خوش نداشتید."
      },
      {
        "index": 79,
        "text": "آنان نه تنها حق را خوش نداشتند، بلکه بر ضدّ پیامبر نیرنگی سخت به کار بردند، و این ماییم که بر ضدّ آنان استوارکننده کید هستیم."
      },
      {
        "index": 80,
        "text": "آیا می\u200cپندارند که ما آنچه را در درون خویش با خود می\u200cگویند و آنچه را با یکدیگر به راز می\u200cگویند نمی\u200cشنویم؟ چرا، همه آنها را می\u200cشنویم، و فرستادگان ما که نزد آنان برای ثبت اعمالشان حضور دارند، آنها را می\u200cنویسند."
      },
      {
        "index": 81,
        "text": "ای پیامبر، به آنان که خدا را صاحب فرزند می\u200cانگارند، بگو: اگر خدای رحمان را فرزندی باشد من نخستین پرستنده او خواهم بود."
      },
      {
        "index": 82,
        "text": "منزّه است پروردگار آسمان\u200cها و زمین، خداوندگار عرش، از آنچه او را بدان وصف می\u200cکنند."
      },
      {
        "index": 83,
        "text": "پس رهایشان کن، آنان در ناراستی\u200cها فرو می\u200cروند و در دنیا به بازی و سرگرمی می\u200cپردازند تا آن روزشان را که به آنان وعده داده می\u200cشد دیدار کنند."
      },
      {
        "index": 84,
        "text": "و اوست که در آسمان خدایی است شایسته عبادت و در زمین نیز خدایی است سزاوار پرستش، و اوست که حکیم و داناست."
      },
      {
        "index": 85,
        "text": "و پر خیر و برکت است آن که فرمانروایی آسمان\u200cها و زمین و آنچه میان آنهاست از آنِ اوست و علم به زمانِ برپایی قیامت نزد اوست و به سوی او باز گردانده می\u200cشوید."
      },
      {
        "index": 86,
        "text": "و کسانی را که مشرکان به جای او می\u200cپرستند اختیار شفاعت ندارند; فقط کسانی می\u200cتوانند شفاعت کنند که به یکتایی خدا، آن باورِ درست، اعتراف کرده باشند و حال و کار کسی را که در حق او شفاعت می\u200cکنند، بدانند."
      },
      {
        "index": 87,
        "text": "و اگر از مشرکان بپرسی چه کسی آنان را آفریده است؟ قطعاً خواهند گفت: (خدا). پس تا کی از حق بازداشته و به سوی باطل کشانده می\u200cشوند؟"
      },
      {
        "index": 88,
        "text": "و خداوند به سخن پیامبر آگاه است که گفت: پروردگارا، اینان مردمی هستند که ایمان نمی\u200cآورند."
      },
      {
        "index": 89,
        "text": "پس تو ای پیامبر، از آنان روی بگردان و با مسالمت با آنان وداع کن و ترکشان نمای، که به زودی فرجام کار خود را خواهند دانست."
      }
    ],
    "index": 43
  },
  {
    "aya": [
      {
        "index": 1,
        "text": "حا، میم."
      },
      {
        "index": 2,
        "text": "سوگند به این کتاب روشنگر،"
      },
      {
        "index": 3,
        "text": "که ما آن را در شبی پربرکت (شب قدر) فرو فرستادیم، چرا که ما همواره با فرستادن وحی به سوی پیامبران، مردم را هشدار داده\u200cایم."
      },
      {
        "index": 4,
        "text": "در آن شب هر امر سربسته و مجملی که حدود آن نامشخص است باز و مشخص می\u200cگردد و قرآن نیز در چنین شبی از مرحله اجمال به مرحله تفصیل درآمده است."
      },
      {
        "index": 5,
        "text": "آری، قرآن به فرمانی از جانب ما فرود آمد، چرا که سنّت ما بر فرستادن پیامبران و ابلاغ وحی به آنان بوده است."
      },
      {
        "index": 6,
        "text": "قرآن نازل شد تا از جانب پروردگارت رحمتی برای مردم باشد; به یقین اوست که شنونده درخواست بندگان و دانا به نیازهای آنان است."
      },
      {
        "index": 7,
        "text": "همان پروردگار آسمان\u200cها و زمین و آنچه میان آنهاست. اهل یقین این حقیقت را دریافته\u200cاند. شما هم اگر اهل یقین باشید آن را درخواهید یافت."
      },
      {
        "index": 8,
        "text": "هیچ معبودی جز او نیست. همواره حیات می\u200cبخشد و می\u200cمیراند. پروردگار شما و پروردگار پدران نخستین شماست."
      },
      {
        "index": 9,
        "text": "کفرپیشگان قریش، به قرآن و رسالت پیامبر ایمان نمی\u200cآورند، بلکه از آن در شک و تردید به سر می\u200cبرند و با پرداختن به امور دنیا به بازی سرگرمند."
      },
      {
        "index": 10,
        "text": "پس در انتظار روزی باش که آسمان دودی آشکار برآورَد;"
      },
      {
        "index": 11,
        "text": "دودی که این مردم را فرا می\u200cگیرد و مردم در آن روز می\u200cگویند: این عذابی است دردناک."
      },
      {
        "index": 12,
        "text": "پروردگارا، این عذاب را از ما بگردان که ما ایمان می\u200cآوریم."
      },
      {
        "index": 13,
        "text": "از کجا آنان متذکّر می\u200cشوند و به حق اعتراف می\u200cکنند، در حالی که پیامبری به سویشان آمد که درستیِ رسالتش آشکار بود."
      },
      {
        "index": 14,
        "text": "ولی از او روی برتافتند و گفتند: او آموزش دیده و او عقل خود را از دست داده است."
      },
      {
        "index": 15,
        "text": "ما این عذاب را برای زمانی کوتاه از شما برمی داریم ولی در آخرت به سوی عذاب باز خواهید گشت،"
      },
      {
        "index": 16,
        "text": "در روزی که آنان را با آن گرفتنِ بزرگ بگیریم. ما قطعاً از آنان انتقام خواهیم گرفت."
      },
      {
        "index": 17,
        "text": "و به یقین، پیش از آنان قوم فرعون را آزمودیم، بدین طریق که پیامبری بزرگوار برایشان آمد،"
      },
      {
        "index": 18,
        "text": "با این پیام که: بنی اسرائیل را که بندگان خدایند به من بسپارید، زیرا من برای شما فرستاده\u200cای امینم و نمی\u200cخواهم به کمک آنان بر شما شورش کنم."
      },
      {
        "index": 19,
        "text": "و با دروغ انگاشتن رسالت من، بر خدا سرکشی مکنید که من برای شما حجّتی آشکار آورده\u200cام."
      },
      {
        "index": 20,
        "text": "و من به خدا که پروردگار من و پروردگار شماست پناه برده\u200cام از این که سنگسارم کنید; پس شما را یارای این کار نیست."
      },
      {
        "index": 21,
        "text": "و اگر به من ایمان نمی\u200cآورید، از من کناره گیری کنید و کاری به من نداشته باشید."
      },
      {
        "index": 22,
        "text": "[فرعونیان رسالت موسی را نپذیرفتند.] پس موسی پروردگار خود را خواند که: اینان مردمی تبهکار و درخور هلاکت\u200cاند."
      },
      {
        "index": 23,
        "text": "[خدا به او فرمود:] بندگانم (بنی اسرائیل) را شبانه به سوی دریا کوچ ده که شما قطعاً تعقیب خواهید شد."
      },
      {
        "index": 24,
        "text": "و چون دریا را با عصایت گشودی و از آن گذشتید، آن را همچنان باز بگذار تا فرعونیان به آن درآیند، که آنان لشکری هستند که قطعاً در آن غرق خواهند شد."
      },
      {
        "index": 25,
        "text": "چه بوستان\u200cهای پر درخت و چشمه سارهایی که از خود برجای نهادند،"
      },
      {
        "index": 26,
        "text": "و کشتزارها و جایگاه\u200cهایی نیکو که در آنها کاخ\u200cها و خانه\u200cهای زیبا ساخته بودند،"
      },
      {
        "index": 27,
        "text": "و نعمت\u200cهایی که در آن بسر می\u200cبردند و گفتگوهایی خوش داشتند."
      },
      {
        "index": 28,
        "text": "آری، ماجرا این گونه بود، و هنگامی که ما آنان را هلاک کردیم، همه آن نعمت\u200cها را به مردمی دیگر (بنی اسرائیل) به میراث دادیم."
      },
      {
        "index": 29,
        "text": "و نه آسمان بر آنان گریه کرد و نه زمین (هلاکتشان در جهان هستی تأثیری نگذاشت) و چون فرمان خدا به نابودی آنان رفته بود مهلت نیافتند و بی درنگ نابود شدند."
      },
      {
        "index": 30,
        "text": "و به راستی بنی اسرائیل را از آن عذاب خفّت آور رهانیدیم;"
      },
      {
        "index": 31,
        "text": "از اسارت فرعون که متکبّر و از تجاوزکاران بود."
      },
      {
        "index": 32,
        "text": "و قطعاً از روی آگاهی بنی اسرائیل را برگزیدیم و بر جهانیان برتری بخشیدیم."
      },
      {
        "index": 33,
        "text": "و به آنان از معجزات چیزهایی دادیم که در آنها آزمونی آشکار برای ایشان بود."
      },
      {
        "index": 34,
        "text": "همانا اینان (مشرکان مکّه و دیگر بت پرستان عرب) می\u200cگویند:"
      },
      {
        "index": 35,
        "text": "فرجام حیات ما جز همین مرگِ نخستین که با آن نابود می\u200cشویم چیزی نیست و ما قطعاً برانگیخته نخواهیم شد."
      },
      {
        "index": 36,
        "text": "اگر راست می\u200cگویید، پدران ما را زنده کنید و آنان را باز آورید."
      },
      {
        "index": 37,
        "text": "آیا اینان بهترند یا قوم (تُبّع) پادشاه یمن، و کسانی که پیش از آنان بودند؟ ما قوم تبّع و امّت\u200cهایی را که پیش از آنان بودند هلاک ساختیم، زیرا آنها مردمی تبهکار بودند."
      },
      {
        "index": 38,
        "text": "[چگونه مرگ نابودی است؟ در صورتی که] ما آسمان\u200cها و زمین و آنچه را که میان آن دو است نیافریدیم که بازی کرده باشیم."
      },
      {
        "index": 39,
        "text": "ما آنها را جز به حق (هدفدار) نیافریده\u200cایم. این برای ضرورت برپایی رستاخیز برهانی روشن است ولی بیشترشان نمی\u200cدانند."
      },
      {
        "index": 40,
        "text": "به یقین روز قیامت که روز جداسازی حق از باطل و تمایز تقواپیشگان از مجرمان است، میعاد همه آدمیان است."
      },
      {
        "index": 41,
        "text": "روزی که هیچ مهتری امرِ زیردست خویش را کفایت نمی\u200cکند و ذرّه\u200cای از گرفتاری او را برطرف نمی\u200cسازد و آنان از سوی هیچ کس یاری نمی\u200cشوند."
      },
      {
        "index": 42,
        "text": "مگر کسی که خدا بر او رحمت آورَد و شفاعتِ شفاعت کننده\u200cای را در حق او بپذیرد. همانا خداوند مقتدری شکست ناپذیر است و هر که را بخواهد مورد رحمت خود قرار می\u200cدهد."
      },
      {
        "index": 43,
        "text": "به راستی درخت زقّوم،"
      },
      {
        "index": 44,
        "text": "خوراک گناه پیشه است."
      },
      {
        "index": 45,
        "text": "همانند فلز ذوب شده است و در شکم\u200cها می\u200cجوشد;"
      },
      {
        "index": 46,
        "text": "همچون جوشیدن آب جوشان."
      },
      {
        "index": 47,
        "text": "ای فرشتگانِ مأمور دوزخ، آن گناه پیشه را بگیرید و به میانه دوزخ سوقش دهید."
      },
      {
        "index": 48,
        "text": "سپس بر فراز سرش از آب جوشانی که بدان عذاب شود، فرو ریزید."
      },
      {
        "index": 49,
        "text": "و به او گویید: بچش! همانا تویی آن که خود را برای همیشه مقتدر و ارجمند پنداشتی."
      },
      {
        "index": 50,
        "text": "ای کفرپیشگان، این است آنچه در آن تردید روا می\u200cداشتید."
      },
      {
        "index": 51,
        "text": "به یقین تقواپیشگان در جایگاهی امن قرار دارند;"
      },
      {
        "index": 52,
        "text": "در بوستان\u200cها و در کنار چشمه سارانی."
      },
      {
        "index": 53,
        "text": "آنان جامه\u200cهایی از حریرِ نازک و دیبای ضخیم بر تن می\u200cکنند و با اُنس و اُلفت رو به روی هم می\u200cنشینند."
      },
      {
        "index": 54,
        "text": "آری، این گونه است; و آنان را با حوریانی که چشمانی سیاه و درشت دارند قرین می\u200cسازیم."
      },
      {
        "index": 55,
        "text": "در آن جا هر نوع میوه ای می\u200cطلبند و از زیانش در امانند."
      },
      {
        "index": 56,
        "text": "در آن جا [تلخی] مرگ را نمی\u200cچشند و برای همیشه زنده و جاویدند. مرگشان همان مرگِ نخستین بود که حیات دنیا را بدان سپری کردند، و هرگز تیره بخت نمی\u200cشوند، زیرا خدا آنان را از عذاب دوزخ مصون داشته است."
      },
      {
        "index": 57,
        "text": "تا از جانب پروردگارت بر تقواپیشگان تفضّلی باشد، و این است سعادت بزرگ."
      },
      {
        "index": 58,
        "text": "جز این نیست که ما فهم مطالب قرآن را با نزول آن به زبان تو (زبان عربی) آسان ساختیم، باشد که قومت آنها را دریابند و متذکّر شوند."
      },
      {
        "index": 59,
        "text": "ولی آنان متذکّر نشدند; پس منتظر عذابی برای تکذیب کنندگان باش که آنان نیز در انتظار خواهند بود."
      }
    ],
    "index": 44
  },
  {
    "aya": [
      {
        "index": 1,
        "text": "حا، میم."
      },
      {
        "index": 2,
        "text": "این است آن کتاب فرو فرستاده شده از جانب خداوند شکست ناپذیر و حکیم."
      },
      {
        "index": 3,
        "text": "به راستی در آفرینش آسمان\u200cها و زمین، برای مؤمنان نشانه\u200cهایی بر یکتایی خداست."
      },
      {
        "index": 4,
        "text": "و در آفرینش شما آدمیان و جنبندگانی که در سراسر گیتی پراکنده می\u200cسازد نیز برای مردمی که اهل یقین اند نشانه\u200cهایی بر وجود خدا و تدبیر اوست."
      },
      {
        "index": 5,
        "text": "و در کاستی و فزونی ساعات شب و روز و در بارانی که روزی شما را در پی دارد و خدا آن را از آسمان فرو فرستاده و زمین را پس از مردنش بدان حیات بخشیده است و نیز در فرستادن بادها از سویی به سوی دیگر، برای مردمی که با خردِ خویش حق را از باطل تشخیص می\u200cدهند نشانه\u200cهایی از یکتایی خدا و تدبیر او وجود دارد."
      },
      {
        "index": 6,
        "text": "این آیات قرآن را که به حق بر تو تلاوت می\u200cکنیم، خدا آنها را فرو فرستاده است. پس بعد از خدا که این گونه آیات را فرو فرستاده و بعد از آیات او که بر تو تلاوت می\u200cشود، به کدامین سخن ایمان می\u200cآورند؟"
      },
      {
        "index": 7,
        "text": "هلاکت باد بر هر کسی که دروغ پرداز و گناه پیشه است;"
      },
      {
        "index": 8,
        "text": "همان که آیات خدا را که بر او تلاوت می\u200cشود می\u200cشنود، آن گاه از روی تکبّر بر کفر خویش اصرار میورزد; چنان که گویی آنها را نشنیده است; پس او را به عذابی دردناک بشارت ده."
      },
      {
        "index": 9,
        "text": "و هنگامی که به بخشی از آیات ما آگاهی یابد، آنها را به مسخره می\u200cگیرد. برای این دروغ پردازانِ گناه پیشه که در برابر حق گردنکشی می\u200cکنند و آیات ما را به تمسخر می\u200cگیرند، عذابی خفّت آور خواهد بود."
      },
      {
        "index": 10,
        "text": "دوزخ را پشت سردارند. نه مال و منالی که به دست آورده\u200cاند و نه سرپرستانی که به جای خدا گرفته\u200cاند، هیچ یک برای آنان اندک چیزی را کفایت نمی\u200cکند و عذابی بزرگ خواهند داشت."
      },
      {
        "index": 11,
        "text": "این قرآن مایه هدایت است، و برای کسانی که به آیات پروردگارشان کفر ورزیده\u200cاند عذابی دردناک، از #معانی"
      },
      {
        "index": 12,
        "text": "خداست که دریا را به تسخیر شما درآورد تا کشتی\u200cها به فرمان او در آن روان شوند و با سوار شدن بر آنها روزیِ الهی را که بخشش اوست بجویید و باشد که خدا را در برابر این نعمت سپاسگزاری کنید."
      },
      {
        "index": 13,
        "text": "و آنچه در آسمان\u200cها و آنچه در زمین است همه را برای شما رام ساخت. اینها از جانب خداست. به راستی در این امور برای مردمی که می\u200cاندیشند نشانه\u200cهایی بر یکتایی خدا و تدبیر اوست."
      },
      {
        "index": 14,
        "text": "ای پیامبر، به کسانی که ایمان آورده\u200cاند بگو: از بدرفتاری\u200cهای گردنکشان که به روزهای خدا امیدی ندارند، درگذرند و متعرّض آنان نشوند، اگر به آنان بگویی همان کنند که تو می\u200cگویی. خدا این فرمان را صادر کرده است تا خود در یکی از آن روزها مردمی کفرپیشه را به سزای گناهانی که فراهم آورده\u200cاند کیفر دهد."
      },
      {
        "index": 15,
        "text": "آری، دستاوردِ مردمان به هدر نمی\u200cرود; هر کس کار شایسته کند به سود خویش کرده، و هر کس بدی کند به زیان خویش مرتکب شده است; سپس به سوی پروردگارتان باز گردانده می\u200cشوید و براساس کردارتان سزا خواهید دید."
      },
      {
        "index": 16,
        "text": "و از این روست که ما برای آدمیان دین را مقرّر داشتیم و به بنی اسرائیل تورات و تکالیف مقرر شده در کتاب الهی و نبوّت عطا کردیم و از چیزهای پاکیزه (همچون (مَنّ) و (سَلوی)) به آنان روزی دادیم و آنان را بر جهانیان برتری بخشیدیم."
      },
      {
        "index": 17,
        "text": "و به آنان دلایلی روشن که راه خدا را می\u200cنمود و هر شبهه\u200cای را در امر دین می\u200cزدود عطا کردیم، ولی آنان راه تفرقه را پیمودند و در امر دین دستخوش اختلاف شدند، آن هم پس از آن که دانش دین برایشان حاصل شده بود، ولی به خاطر برتری جویی و ستمی که میانشان بود به اختلاف و تفرقه روی آوردند. به یقین پروردگارت روز قیامت میانشان درباره آنچه بر سرش اختلاف می\u200cکردند داوری خواهد کرد."
      },
      {
        "index": 18,
        "text": "سپس تو را ـ ای پیامبر ـ در امر دین بر طریقه خاصی که آیین اسلام است، نهادیم. بنابراین از آن پیروی کن و از خواسته\u200cهای کسانی که نمی\u200cدانند پیروی مکن."
      },
      {
        "index": 19,
        "text": "زیرا آنان هرگز تو را از نیازی که به خدا داری ذره\u200cای کفایت نمی\u200cکنند. کسانی که پیرو هوای خویشند و دین گریزند ستمکارند و ستمکاران سرپرستان یکدیگرند و خدا عهده دار امورشان نیست، خدا تنها سرپرستی تقواپیشگان را که از آیین او پیروی می\u200cکنند برعهده می\u200cگیرد."
      },
      {
        "index": 20,
        "text": "این آیینی که برای تو مقرّر کردیم مشتمل بر احکامی است که برای مردم مایه بینش\u200cها و برای کسانی که ایمان دارند و راه یقین را می\u200cپویند مایه هدایت و رحمت است."
      },
      {
        "index": 21,
        "text": "آیا کسانی که مرتکب کارهای ناروا شده\u200cاند پنداشته\u200cاند که آنان را مانند کسانی قرار می\u200cدهیم که ایمان آورده و کارهای شایسته کرده\u200cاند، به گونه\u200cای که زندگی و مرگشان با زندگی و مرگ آنان یکسان باشد؟ بد داوری می\u200cکنند."
      },
      {
        "index": 22,
        "text": "و خداوند آسمان\u200cها و زمین را به حق (نه بیهوده و بی هدف) آفریده، و آنها را براساس عدالت استوار ساخته است تا هر کسی در برابر آنچه به دست آورده است سزا داده شود، و بر آنان ستم نمی\u200cرود."
      },
      {
        "index": 23,
        "text": "پس آیا دیدی آن کسی را که معبود خویش را هوای خود قرار داده و با این که حق را شناخته است خدا او را در بیراهه گذارده و بر گوش و دلش مهر نهاده و بر چشمش پرده افکنده است؟ با این وصف، پس از خدا چه کسی او را به راه خواهد آورد؟ آیا درباره این گونه افراد نمی\u200cاندیشید تا پند گیرید؟"
      },
      {
        "index": 24,
        "text": "و مشرکان گفتند: برای ما انسان\u200cها حیاتی جز همین زندگانی ما در دنیا نیست. هماره دسته\u200cای از ما می\u200cمیرند و دسته\u200cای دیگر حیات می\u200cیابند. جز گذشت زمانه چیزی ما را فرسوده و نابود نمی\u200cکند. آنان به این سخن هیچ علمی ندارند و جز از روی حدس و گمان سخن نمی\u200cگویند."
      },
      {
        "index": 25,
        "text": "و چون آیات ما که مشتمل بر دلایل روشن بر اثبات معاد است بر آنان تلاوت شود، دلیلشان جز این نیست که می\u200cگویند: اگر راست می\u200cگویید که مردگان زنده می\u200cشوند، پدران ما را زنده کنید و باز آورید."
      },
      {
        "index": 26,
        "text": "در پاسخ آنان بگو: خداست که شما را حیات می\u200cبخشد، سپس می\u200cمیراند و آن گاه برای روز قیامت که در آن هیچ شکّی نیست شما را گرد می\u200cآورد، ولی بیشتر مردم این حقیقتِ تردیدناپذیر را نمی\u200cدانند."
      },
      {
        "index": 27,
        "text": "این در حالی است که فرمانروایی آسمان\u200cها و زمین از آنِ اوست، پس می\u200cتواند حکم زنده شدن مردگان را صادر کند. آن روز که قیامت برپا می\u200cشود، آری آن روز باطل گرایان و یاوه سرایان زیان خواهند دید."
      },
      {
        "index": 28,
        "text": "در آن روز هر امّتی را زانوزده و ترسان و فروتن می\u200cبینی. هر امّتی به سوی کارنامه اعمالش فراخوانده می\u200cشود تا براساس آن مورد حساب قرار گیرد، و به آنان گفته می\u200cشود: آنچه انجام می\u200cدادید، امروز همان را سزای شما خواهند نمود."
      },
      {
        "index": 29,
        "text": "این کارنامه شما که با لوح محفوظ مطابق است نوشته ماست و به حق بر ضدّ شما شهادت می\u200cدهد، زیرا ما اعمال شما را از لوح محفوظ نسخه برداری می\u200cکردیم."
      },
      {
        "index": 30,
        "text": "پس کسانی که ایمان آورده و کارهای شایسته کرده\u200cاند، پروردگارشان آنان را به رحمت خویش درمی آورَد. این است آن سعادت آشکار."
      },
      {
        "index": 31,
        "text": "اما کسانی که کافر شده\u200cاند، به آنان گفته می\u200cشود: آیا حجّت\u200cها و آیات من هماره بر شما تلاوت نمی\u200cشد، ولی شما از پذیرفتن آنها تکبّر ورزیدید و مردمی گنهکار بودید؟"
      },
      {
        "index": 32,
        "text": "و چون گفته می\u200cشد که قطعاً وعده خدا حق است و در وقوع رستاخیز شکّی نیست می\u200cگفتید: ما نمی\u200cدانیم رستاخیز چیست، و در مورد آن جز گمانی غیر قابل اعتماد نداریم و به یقین نرسیده\u200cایم."
      },
      {
        "index": 33,
        "text": "و منکران قیامت گناهانی که کرده\u200cاند آن روز برایشان آشکار می\u200cشود و عذاب\u200cهایی که به مسخره می\u200cگرفتند بر آنان فرود می\u200cآید."
      },
      {
        "index": 34,
        "text": "و به آنان گفته می\u200cشود: از آن روی که شما دیدار امروزتان را به فراموشی سپردید و برای آن آماده نشدید، ما نیز امروز شما را به فراموشی می\u200cسپریم و در ناگواری\u200cهای آن رهایتان می\u200cکنیم و جایگاهتان آتش است و شما را یاری کنندگانی نیست."
      },
      {
        "index": 35,
        "text": "این عذاب بدان سبب است که آیات خدا را به مسخره گرفتید و زندگی دنیا شما را فریب داد. پس امروز نه از آتش به درآورده می\u200cشوند و نه از آنان می\u200cخواهند که رضایت خدا را فراهم کنند."
      },
      {
        "index": 36,
        "text": "پس ستایش، همه از آنِ خداست که پروردگار آسمان\u200cها و پروردگار زمین، پروردگار همه جهانیان است."
      },
      {
        "index": 37,
        "text": "در آسمان\u200cها و زمین و در تمام هستی، بزرگی تنها از آنِ اوست، و اوست آن که در آفرینش و تدبیر مقتدر و کارهایش همه استوار و حکیمانه است."
      }
    ],
    "index": 45
  },
  {
    "aya": [
      {
        "index": 1,
        "text": "حا، میم."
      },
      {
        "index": 2,
        "text": "این است آن کتاب فرو فرستاده شده از جانب خداوند شکست ناپذیرِ حکیم."
      },
      {
        "index": 3,
        "text": "ما آسمان\u200cها و زمین و آنچه را که میان آن دو است جز به حق و برای سرآمدی معیّن نیافریدیم، پس با فروریختنشان به سوی هدفی که برای آنهاست، خواهند رفت. ولی کسانی که رستاخیز را انکار کرده\u200cاند، از آنچه بدان هشدار داده شده\u200cاند رویگردانند."
      },
      {
        "index": 4,
        "text": "ای پیامبر، به مشرکان بگو: به من خبر دهید، آنچه را که به جای خدا می\u200cخوانید و می\u200cپرستید، به من خبر دهید که چه چیزی از زمین را آفریده\u200cاند تا در زمین شریک خدا باشند؟ آیا بخشی از آسمان\u200cها را پدید آورده\u200cاند تا در آنها با خدا شریک گردند و در نتیجه تدبیر جهان هستی را عهده دار و شایسته پرستش باشند؟ اگر راست می\u200cگویید که اینها شریک خدایند، کتابی آسمانی که پیش از قرآن نازل شده باشد و بیانگر این ادّعا باشد و یا دانشی که به دست شما رسیده و سند مدّعای شماست، برای من بیاورید."
      },
      {
        "index": 5,
        "text": "کیست گمراه\u200cتر از آن کس که به جای خدا کسانی را می\u200cخواند که تا روز قیامت او را اجابت نمی\u200cکنند و از دعای پرستندگان خویش غافل و بی خبرند؟"
      },
      {
        "index": 6,
        "text": "و چون مردم از گورها برانگیخته شوند و به سوی محشر روانه گردند، معبودانِ اهل شرک دشمنِ پرستشگران خود شوند و با تبرّی از آنان به عبادتشان کافر گردند."
      },
      {
        "index": 7,
        "text": "و چون آیات روشن و تردیدناپذیر ما بر آنان تلاوت شود، کسانی که کافر شده\u200cاند، درباره آن آیاتِ سراسر حق ـ آن گاه که به ایشان رسد ـ می\u200cگویند: این افسونی است آشکار."
      },
      {
        "index": 8,
        "text": "بلکه می\u200cگویند: محمّد خود قرآن را ساخته و آن را کلام خدا می\u200cشمرد. بگو: اگر من آن را ساخته باشم، خداوند مرا گرفتار عذاب می\u200cکند و شما را یارای آن نیست که چیزی از عذابِ او را از من بگردانید. او به یاوه سرایی شما درباره قرآن داناتر است. در اثبات الهی بودن قرآن همین بس که خدا میان من و شما گواهی دهد. او بسیار آمرزنده و مهربان است که پیامبران را برای هدایت مردم برمی انگیزد."
      },
      {
        "index": 9,
        "text": "به آنان بگو: من در رفتار و کردارم راه تازه\u200cای برخلاف پیامبرانِ پیشین برنگزیده\u200cام و نمی\u200cدانم با من و شما چه خواهد شد و چه پیشامدی برای ما رخ خواهد داد، مگر این که در این باره به من وحی شود، و من جز از آنچه به سویم وحی می\u200cشود، پیروی نمی\u200cکنم و جز پیامبری هشداردهنده که پیامش را به روشنی بیان می\u200cکند، نیستم."
      },
      {
        "index": 10,
        "text": "به مشرکان بگو: به من خبر دهید، اگر این قرآن از جانب خدا باشد در حالی که شما بدان کافر شده\u200cاید، و نیز اگر شاهدی از بنی اسرائیل بر کتابی که معارف آن مانند قرآن است شهادت دهد و از پی آن به قرآن ایمان بیاورد و شما از پذیرش آن تکبّر ورزید، آیا با این وصف شما گمراه نیستید؟ به یقین خداوند ستمکاران را به سوی حق رهنمون نمی\u200cشود."
      },
      {
        "index": 11,
        "text": "و کسانی که کافر شدند، درباره مؤمنان گفتند: اگر ایمان به قرآن پسندیده بود، آنان که فرومایه\u200cاند در ایمان به آن بر ما سبقت نمی\u200cگرفتند. و چون بدان هدایت نیافته\u200cاند خواهند گفت: این قرآن دروغی کهنه و قدیمی است."
      },
      {
        "index": 12,
        "text": "آنان قرآن را دروغ می\u200cشمرند در صورتی که پیش از آن، کتابِ موسی که پیشوای بنی اسرائیل و مایه رحمت آنان بود وجود داشته است، و این قرآن کتابی است به زبان عربی که تصدیق کننده آن است و با این هدف نازل شده است که ستمکاران را هشدار دهد و برای نیکوکاران بشارتی باشد."
      },
      {
        "index": 13,
        "text": "همانا کسانی که گفتند: پروردگار ما خداست، سپس بی هیچ انحرافی بر این سخن ثابت قدم ماندند، نه ترسی بر آنان خواهد بود و نه اندوهگین می\u200cشوند."
      },
      {
        "index": 14,
        "text": "اینان اهل بهشتند و جاودانه در آن خواهند بود; این پاداش را در برابر کارهای شایسته\u200cای که می\u200cکردند، به آنان می\u200cدهند."
      },
      {
        "index": 15,
        "text": "دهم، و در میان نسل من صلاح و شایستگی مقرّر دار تا برای من نسلی نیکو باشند، زیرا من به سوی تو بازگشته\u200cام و از کسانی هستم که تسلیم فرمان تواَند."
      },
      {
        "index": 16,
        "text": "اینان کسانی اند که بهترین کارهایی را که کرده\u200cاند (واجبات و مستحباتی که انجام داده اند) از آنان می\u200cپذیریم و در جمع دیگر بهشتیانی که آنان را بخشوده\u200cایم از گناهانشان می\u200cگذریم. آری، خداوند آن وعده راستی را که همواره به آنان داده می\u200cشد، این گونه وفا می\u200cکند."
      },
      {
        "index": 17,
        "text": "و آن کس که به پدر و مادر خود، آن گاه که او را به پذیرش رستاخیز فراخواندند، گفت: اف بر شما، آیا به من وعده می\u200cدهید که برای حسابرسی زنده و از خاک بیرون آورده می\u200cشوم و حال آن که امّت\u200cهایی که پیش از من زیستند و درگذشتند هیچ یک از آنها زنده نشدند؟! و پدر و مادرش از خدا یاری می\u200cجویند که فرزندشان را به ایمان متمایل سازد، و به وی می\u200cگویند: وای بر تو! به خدا و رسولش ایمان بیاور که وعده خدا حق است و رستاخیز خواهد آمد. و او در پاسخ می\u200cگوید: این جز افسانه\u200cهایی که مردمان نخستین بافته\u200cاند چیزی نیست."
      },
      {
        "index": 18,
        "text": "اینان کسانی اند که آن سخن (وعده عذاب) درباره آنان به حقیقت پیوست، در حالی که در میان امّت\u200cهایی از جنّیان و آدمیان هستند که پیش از آنان درگذشتند. قطعاً اینان زیانکارند."
      },
      {
        "index": 19,
        "text": "و برای هر یک از این دو طایفه (مؤمنان نیکوکار و کافران تبهکار) مراتبی است که از آنچه به جای آورده\u200cاند برخاسته است. برای آن است که خداوند آنچه را که باید انجام شود انجام دهد و سزای اعمالشان را به تمام و کمال به آنان بدهد، و به آنان ستم نمی\u200cشود."
      },
      {
        "index": 20,
        "text": "و روزی که کافران بر آتش عرضه شوند، به آنان گفته می\u200cشود: چیزهایی را که خوش می\u200cداشتید و برای شما لذّت بخش بود در زندگانیِ دنیایتان مصرف کردید و از آنها بهره بردید، اینک برای شما چیزی که از آن لذّت برید باقی نمانده است; پس امروز به سزای این که در زمین به ناروا تکبّر می\u200cکردید و از حق روی برمی تافتید، و نیز به سزای این که از فرمان خدا خارج می\u200cشدید، به عذابی که همراه با خفّت و خواری است کیفر می\u200cشوید."
      },
      {
        "index": 21,
        "text": "و هود برادر عادیان را یاد کن، آن گاه که قومش را در سرزمین احقاف به عذاب\u200cهای الهی هشدار داد، در حالی که در عصر او و پیش از او نیز پیامبرانی هشداردهنده، گذشتند. هود با این پیام نزد قومش آمد که: جز خدا را نپرستید، زیرا من بر شما از عذاب روزی بزرگ می\u200cترسم."
      },
      {
        "index": 22,
        "text": "قوم او در پاسخ گفتند: آیا نزد ما آمده\u200cای تا ما را با دروغ\u200cهایی که بر هم بافته\u200cای از معبودانمان رویگردان سازی؟ اگر از راستگویانی، آن عذابی را که ما را بدان وعده می\u200cدهی بر سر ما بیاور."
      },
      {
        "index": 23,
        "text": "هود گفت: آگاهی از فرود آمدن عذاب فقط نزد خداست، و من آنچه را بدان فرستاده شده\u200cام به شما ابلاغ می\u200cکنم. من نه وقت آن عذاب را می\u200cدانم و نه چگونگی آن را، ولی می\u200cبینم شما مردمی هستید که نادانی می\u200cکنید."
      },
      {
        "index": 24,
        "text": "سرانجام عذابِ موعود همچون ابری در گستره افق پدیدار شد. آنان چون دیدند ابری در پهنه افق است که رو به سوی درّه هایشان دارد، شادمانه گفتند: این ابری است که بر ما باران فرو می\u200cریزد! و خدا به آنان گفت: نه، این ابرْ باران زا نیست; این همان عذابی است که شتاب در آن را می\u200cخواستید. این بادی است که در آن عذابی دردناک است."
      },
      {
        "index": 25,
        "text": "بر هر کس و هر چیز بگذرد آن را به امر پروردگارش نابود می\u200cکند. آری، عذاب بر آنان فرود آمد و چنان شدند که جز خانه هایشان چیز دیگری دیده نمی\u200cشد. ما این گونه مردم گنهکار را سزا می\u200cدهیم."
      },
      {
        "index": 26,
        "text": "و قطعاً ما به آنان (قوم عاد) در چیزهایی توانایی داده بودیم که به شما کفرپیشگانِ مکّه در آن\u200cها چنان توانایی نداده\u200cایم. و برای آنان گوش\u200cها و چشم\u200cها و قلب\u200cها قرار داده بودیم تا بدانها چاره اندیشی کنند و شرّ و بلا را از خود بگردانند، ولی گوش\u200cها و چشم\u200cها و دل هایشان آن گاه که آیات ما را انکار کردند هیچ به کارشان نیامد و عذابی که مسخره اش می\u200cکردند بر آنان فرود آمد. اینک شما کفرپیشگان را که قدرتی کمتر از آنان دارید چه چیز از عذاب خدا ایمنی بخشیده است؟"
      },
      {
        "index": 27,
        "text": "و بی گمان، ما مردم آبادی\u200cهایی را که پیرامون شما بودند هلاک کردیم و آیات و نشانه\u200cها را گوناگون گردانیدیم، باشد که از عبادت غیر خدا روی برتابند و به عبادت او روی بیاورند."
      },
      {
        "index": 28,
        "text": "پس چرا آن کسانی را که به جای خدا معبود خود گرفتند و به وسیله آنها به خدا تقرّب می\u200cجستند، آنان را در رهایی از عذاب، یاری نکردند بلکه از نظرشان ناپدید شدند؟ آری، آن فرجام شوم، حقیقت پندار دروغینشان و نیز حقیقت گمانی بود که می\u200cبافتند."
      },
      {
        "index": 29,
        "text": "و یاد کن زمانی را که گروهی از جنّیان را به سوی تو متوجّه ساختیم، آنان به قرآن گوش می\u200cسپردند; پس چون بر تلاوت قرآن حضور یافتند به یکدیگر گفتند: ساکت باشید تا گوش فرا دهیم. پس هنگامی که تلاوت قرآن پایان یافت، به سوی قوم خود بازگشتند و به هشدار آنان همّت گماشتند."
      },
      {
        "index": 30,
        "text": "گفتند: ای هم تباران، همانا ما [آیاتی از [یک کتاب آسمانی را که پس از موسی نازل شده و کتاب\u200cهای آسمانی پیش از خود را تصدیق می\u200cکند شنیدیم; کتابی که هر کس از آن پیروی کند او را به سوی حق و به راهی راست رهنمون می\u200cشود."
      },
      {
        "index": 31,
        "text": "ای هم تباران، این پیامبر را که به سوی خدا دعوت می\u200cکند اجابت کنید و به او ایمان بیاورید، که اگر ایمان بیاورید خدا گناهان گذشته شما را بر شما می\u200cبخشد و شما را از عذابی دردناک پناه می\u200cدهد."
      },
      {
        "index": 32,
        "text": "و کسانی که دعوت کننده به سوی خدا را اجابت نکنند و به او ایمان نیاورند، [بدانند که [هرگز در پهنه زمین از سلطه خدا خارج نمی\u200cشوند و جز خدا سرپرستانی ندارند که آنان را یاری دهند. اینان در گمراهی آشکاری فرو رفته\u200cاند."
      },
      {
        "index": 33,
        "text": "آیا منکران رستاخیز به روشنی ندانسته\u200cاند که آن خدایی که آسمان\u200cها و زمین را پدید آورد و در آفرینش آنها درمانده نشد، قادر است که همه مردگان را زنده کند؟ آری، او بر این کار قدرت دارد، زیرا او به هر چیزی تواناست."
      },
      {
        "index": 34,
        "text": "و روزی که منکران رستاخیز بر آتش عرضه می\u200cشوند، به آنان گفته می\u200cشود: آیا این آتش حق نیست؟ می\u200cگویند: چرا، سوگند به پروردگارمان که حق است. خدا به آنان می\u200cگوید: پس به سزای این که کفر می­ورزیدید این عذاب را بچشید!"
      },
      {
        "index": 35,
        "text": "پس ای پیامبر، همان گونه که پیامبرانِ صاحب شریعت صبر کردند تو نیز صبر کن و شتاب در عذاب آنان را مخواه، که زمان عذابشان چندان دور نیست. روزی که آنچه را وعده داده می\u200cشوند بنگرند، گویی جز بخشی از یک روز را در زمین به سر نبرده\u200cاند. این قرآن ابلاغی است از جانب خدا. پس آیا جز مردم نافرمان را به هلاکت می\u200cرسانند؟"
      }
    ],
    "index": 46
  },
  {
    "aya": [
      {
        "index": 1,
        "text": "کسانی که کافر شده و مردم را از راه خدا بازداشته\u200cاند، خدا کارهایشان را که برای از بین بردن حق انجام داده\u200cاند تباه و بی نتیجه ساخته است."
      },
      {
        "index": 2,
        "text": "و آنان که ایمان آورده و کارهای شایسته کرده\u200cاند و به آنچه بر محمّد فرو فرستاده شده ـ که سراسر حقّ و از جانب پروردگارشان است ـ ایمان آورده\u200cاند، گناهانشان را از آنان زدوده و حال و کارشان را در دنیا و آخرت اصلاح کرده است."
      },
      {
        "index": 3,
        "text": "این بدان سبب است که کافران از باطل پیروی کرده و مؤمنان از حق ـ که از ناحیه پروردگارشان است ـ پیروی نموده\u200cاند. خداوند این گونه برای مردم اوصافشان را بیان می\u200cکند."
      },
      {
        "index": 4,
        "text": "ای مؤمنان، اکنون که دریافتید شما بر حقّید و کافران بر باطل، هنگامی که در میدان کارزار با کافران رو به رو شدید، گردن هایشان را بزنید، تا آن گاه که از آنان بسیار کُشتید و بر ایشان چیره گشتید، آنان را به اسارت بگیرید و بندها را محکم کنید. پس از آن یا بر آنان منّت نهید و رهایشان سازید و یا با گرفتن فدیه آزادشان کنید. [شما باید به کارزار ادامه دهید [تا آن گاه که جنگ پایان پذیرد و جنگجویان سلاح\u200cهای خود را بر زمین نهند. این است حکم خدا. اگر خدا می\u200cخواست خود از آنان انتقام می\u200cگرفت و هلاکشان می\u200cساخت، ولی فرمان جهاد داد تا شما را به وسیله یکدیگر بیازماید. و کسانی که در راه خدا کشته شده\u200cاند، خدا هرگز کارهای نیکشان را تباه و بی اثر نخواهد کرد."
      },
      {
        "index": 5,
        "text": "به زودی آنان را به راه سعادت رهنمون می\u200cشود و با آمرزش گناهانشان حالشان را نیکو می\u200cکند تا شایسته بهشت و حضور در پیشگاه خدا گردند."
      },
      {
        "index": 6,
        "text": "پس آنان را به بهشتی که در کتاب\u200cهای آسمانی برایشان وصف کرده است درمی آورد."
      },
      {
        "index": 7,
        "text": "ای کسانی که ایمان آورده\u200cاید، اگر خدا را یاری کنید و برای خشنودی او با کافران بجنگید و از دینش حمایت کنید، او نیز با فراهم آوردن اسباب پیروزی، شما را یاری می\u200cکند و گام هایتان را در میدان نبرد استوار می\u200cسازد."
      },
      {
        "index": 8,
        "text": "و کسانی که کافر شده\u200cاند، نگونساری بر آنان باد، و خدا کارهایشان را بی اثر کند و به مقصد نرساند."
      },
      {
        "index": 9,
        "text": "این بدان سبب است که آنان آنچه را خدا نازل کرده است خوش نداشتند، و خدا نیز کارهایشان را نابود کرد."
      },
      {
        "index": 10,
        "text": "آیا در زمین سیر نکرده\u200cاند تا به دیده عبرت بنگرند که فرجام کسانی که پیش از آنان بودند چگونه شد؟ خداوند آنان را با هر چه به ایشان وابسته بود نابود ساخت. ای پیامبر، نظیر این عقوبت\u200cها برای کسانی که به تو کافر شدند نیز خواهد بود."
      },
      {
        "index": 11,
        "text": "این (یاری دادن مؤمنان و کیفر کردن کافران) بدان جهت است که خدا ولیّ و سرپرست کسانی است که ایمان آورده\u200cاند، ولی کافران را هیچ کمک کار و سرپرستی نیست."
      },
      {
        "index": 12,
        "text": "همانا خداوند کسانی را که ایمان آورده و کارهای شایسته کرده\u200cاند به بهشت\u200cهایی آکنده از درختان که در زیر آنها نهرها روان است وارد می\u200cکند. امّا کسانی که کافر شده\u200cاند، خوی انسانی را رها می\u200cکنند و زندگی دنیا را به کامرانی می\u200cگذرانند و بی هیچ هدفی، بدانسان که چهارپایان می\u200cخورند، می\u200cخورند، و آتشِ دوزخ جایگاهی برای آنان خواهد بود."
      },
      {
        "index": 13,
        "text": "و چه بسیار مردم شهرها که از مردم شهر تو که تو را از آن بیرون کردند نیرومندتر بودند و ما آنان را هلاک کردیم و برای آنها هیچ یار و یاوری نبود که به آنان کمک کند."
      },
      {
        "index": 14,
        "text": "آیا کسانی که بر دلیل روشنی از جانب پروردگارشان تکیه کرده\u200cاند، مانند کسانی اند که کارهای زشتشان برایشان جلوه داده شده است و از هواهای نفسانی خود پیروی کرده\u200cاند؟"
      },
      {
        "index": 15,
        "text": "وصف آن بهشتی که به تقواپیشگان وعده داده شده چنین است: در آن نهرهایی است از آبی تغییرناپذیر و نهرهایی از شیر که مزه اش دگرگون نشده و نهرهایی از باده که برای نوشندگان لذیذ است، و نهرهایی از عسلِ خالص شده. و برای آنان در آن جا از هرگونه میوه\u200cای فراهم است، و از جانب پروردگارشان آمرزشی خواهند داشت که گناه و ناگواری را از آنان خواهد زدود. آیا کسانی که در این بهشت درمی آیند همچون کسانی اند که در آتش دوزخ جاودانند و به آنان آبی داغ می\u200cنوشانده\u200cاند که روده هایشان را پاره پاره کرده است؟"
      },
      {
        "index": 16,
        "text": "و از این مردم کسانی اند که به سخنان تو گوش فرا می\u200cدهند، ولی هنگامی که از نزد تو بیرون می\u200cروند، به یارانت که از دانش (معرفت الهی) بهره مند شده اند می\u200cگویند: او اندکی پیش چه گفت؟ اینان کسانی اند که خدا بر دل هایشان مهر نهاده است و از هواهای نفسانی خود پیروی کرده\u200cاند."
      },
      {
        "index": 17,
        "text": "آنان که هدایت یافته و تسلیم فطرت پاک خویش شده و از پی حق رفته\u200cاند، خدا بر هدایتشان افزوده و تقوای درخورِ آنان را به آنان داده است تا از گناهان پرهیز کنند."
      },
      {
        "index": 18,
        "text": "آیا کفرپیشگان جز این انتظار می\u200cبرند که قیامت ـ که ناگهان می\u200cآید ـ بر آنان در رسد؟ به راستی نشانه\u200cهای آن هم اکنون پدید آمده است و آن گاه که فرا رسد یادآور می\u200cشوند، ولی در آن هنگام که دوران عمل گذشته است چگونه این یادآوری برای آنان سودمند است؟"
      },
      {
        "index": 19,
        "text": "حقیقت این است که هیچ معبودی جز خدا نیست. تو این را می\u200cدانی; پس بر طبق دانش خود عمل کن و برای گناه خویش و برای مردان و زنان با ایمان آمرزش بخواه، تا از کسانی نباشی که خدا بر دل هایشان مهر می\u200cنهد، که خدا به احوال شما آگاه است و جنب و جوش و آرام و قرارتان را می\u200cداند."
      },
      {
        "index": 20,
        "text": "و کسانی که ایمان آورده اند می\u200cگویند: چرا سوره\u200cای که بیانگر مطالبی جدید است فرو فرستاده نمی\u200cشود؟ امّا آن گاه که سوره\u200cای صریح و روشن نازل می\u200cشود و در آن از جنگ و جهاد یاد می\u200cگردد و مؤمنان به نبرد فراخوانده می\u200cشوند، بیماردلانِ سُست ایمان را می\u200cبینی که از شدّت ترس، همچون کسی که مرگ بر او سایه افکنده است، به تو می\u200cنگرند، پس همان مرگ برای آنان سزاوارتر است."
      },
      {
        "index": 21,
        "text": "ایمانشان اطاعت امری است که بر آن پیمان بستند و اظهار آن سخنی پسندیده است، پس آن گاه که فرمان حتمی شد و به مرحله اجرا رسید، اگر با خدا راست می\u200cگفتند و فرمانبری می\u200cکردند، قطعاً برایشان بهتر بود."
      },
      {
        "index": 22,
        "text": "پس ای سُست ایمانانِ بازمانده از جهاد، اگر از کتاب خدا و احکام آن روی برتابید، آیا این انتظار از شما دور است که با خونریزی و غارتگری، در زمین تباهی پدید آورید و با خویشاوندانتان پیمان و حرمت خویشاوندی را بشکنید؟"
      },
      {
        "index": 23,
        "text": "اینان کسانی اند که خداوند لعنتشان کرده و شنواییشان را از بین برده و دیدگانشان را نابینا ساخته است."
      },
      {
        "index": 24,
        "text": "آیا در قرآن تدبّر نمی\u200cکنند؟ بلکه بر دل\u200cهای آنان و هم مسلکانشان قفل\u200cهای مخصوص دل\u200cها قرار گرفته است."
      },
      {
        "index": 25,
        "text": "کسانی که پس از آن که راه هدایت برایشان آشکار شد به عقب بازگشتند و به کفر گراییدند، شیطان کارهای ناپسند را برایشان آراست و آنان را در راه باطل مدد کرد."
      },
      {
        "index": 26,
        "text": "این (حاکمیت شیطان) بدان جهت است که آنان به کسانی که از قرآن و احکام آن ناخشنود بودند وعده همکاری دادند و گفتند: در پاره\u200cای از امور ـ تا آن جا که راز ما فاش نشود ـ از شما پیروی خواهیم کرد [غافل از آن که [خدا نهانکاری آنان را می\u200cداند."
      },
      {
        "index": 27,
        "text": "امروز در پشت نقابِ نفاق نوید همکاری به کافران می\u200cدهند، ولی آن گاه که فرشتگان جانشان را بستانند در حالی که بر صورت و پشتشان می\u200cکوبند، حال و روزشان چگونه خواهد بود؟"
      },
      {
        "index": 28,
        "text": "این بدان جهت است که آنان از آنچه خدا را به خشم آورده است پیروی کردند و رضای او را خوش نداشتند، و خدا هم کارهای نیکشان را تباه و بی اثر ساخت."
      },
      {
        "index": 29,
        "text": "بلکه بیماردلانِ سُست ایمان که سرانجام کافر شدند و در زمره منافقان درآمدند، گمان کردند که خداوند هیچ گاه کینه هایشان به دین و دین باوران را آشکار نخواهد ساخت."
      },
      {
        "index": 30,
        "text": "و اگر می\u200cخواستیم، منافقان را به تو نشان می\u200cدادیم و تو آنان را با علامتی که ویژه آنهاست می\u200cشناختی، و اینک تو ایشان را از نحوه گفتارشان که مشتمل بر گوشه و کنایه است می\u200cشناسی، و خداوند به حقیقت کارهای شما آگاه است و می\u200cداند که از آنها چه هدفی را پی می\u200cگیرید."
      },
      {
        "index": 31,
        "text": "و قطعاً شما را می\u200cآزماییم تا از میان شما کسانی را که در راه خدا جهاد می\u200cکنند و بر دشواری\u200cهای اوامر الهی شکیبایند مشخص کنیم، و کارهای شما را که گزارش\u200cهایی از شماست، می\u200cآزماییم."
      },
      {
        "index": 32,
        "text": "کسانی که پس از آن که راه هدایت برایشان آشکار شد کفر ورزیدند و مردم را از راه خدا بازداشتند و با پیامبر خدا دشمنی کردند و با او به مخالفت برخاستند، هرگز اندک زیانی به خدا نمی\u200cرسانند و به زودی خدا کارهایشان را که برای از بین بردن اساس دین سامان داده\u200cاند، تباه و بی اثر خواهد کرد."
      },
      {
        "index": 33,
        "text": "ای کسانی که ایمان آورده\u200cاید، خدا را اطاعت کنید و از پیامبرش فرمان برید و به جنگ با دشمنان دین برخیزید و کارهای پسندیده خود را با کوتاهی در امر جهاد تباه مکنید."
      },
      {
        "index": 34,
        "text": "اگر از خدا و پیامبرش فرمان نبرید و جهاد را ترک کنید، خداوند شما را در زمره کافران به شمار می\u200cآورد، و قطعاً کسانی که کافر شده و از راه خدا روی برتافته و در حال کفر مرده\u200cاند، خدا هرگز آنان را نخواهد آمرزید."
      },
      {
        "index": 35,
        "text": "پس مبادا در جهاد کوتاهی کنید و کافران را به صلح و سازش فراخوانید، که شما برترید و بر آنان پیروز خواهید شد، چرا که نصرت خدا با شماست و از پاداش کارهایتان نمی\u200cکاهد."
      },
      {
        "index": 36,
        "text": "جز این نیست که زندگی دنیا بازیچه و سرگرمی است و آدمی را از آخرت باز می\u200cدارد. شما اگر ایمان بیاورید و تقوا پیشه کنید، خدا مزدتان را به شما خواهد داد و در عوضِ آن همه اموالتان را نمی\u200cخواهد."
      },
      {
        "index": 37,
        "text": "اگر خدا همه اموال شما را بخواهد و در پرداخت آنها به شما اصرار ورزد بخل می\u200cکنید و خدا کینه\u200cهای شما را پدیدار می\u200cسازد."
      },
      {
        "index": 38,
        "text": "هان شمایید همان کسانی که برای انفاق بخشی از اموالتان در راه خدا، فراخوانده می\u200cشوید، ولی گروهی از شما بخل میورزند. و هر کس از انفاق در راه خدا بخل ورزد، جز این نیست که خیر و نیکی را از خود دور ساخته است، زیرا خدا از دارایی\u200cهای شما سودی نمی\u200cبرد، چرا که خداوند بی نیاز است و شما نیازمندید. و اگر از ایمان و تقوا روی برتافتید و از انفاق در راه خدا امتناع کردید، خدا مردمی غیر از شما را جایگزین شما می\u200cکند، سپس آنان همچون شما نخواهند بود، بلکه ایمان می\u200cآورند و از اموال خود در راه خدا انفاق می\u200cکنند."
      }
    ],
    "index": 47
  },
  {
    "aya": [
      {
        "index": 1,
        "text": "همانا ما با صلح (حُدَیبیّه) پیروزی درخشانی را برای تو فراهم آوردیم."
      },
      {
        "index": 2,
        "text": "تا سرانجام با شکستن جاه و جلال مشرکان پیامدهای دعوت تو را که بر آنان ناگوار آمد ـ چه آنها که پیش از هجرت گذشت و چه آنها که پس از آن روی داد ـ و تو را مسئول آنها می\u200cدانستند و درصدد انتقام بودند، از تو بزداید و نعمت خود را با فراهم آوردن زمینه\u200cهای فتح مکّه بر تو تمام کند و تو را به راهی راست که به گسترش دین و حاکمیّت اسلام می\u200cانجامد رهنمون شود،"
      },
      {
        "index": 3,
        "text": "و تا خدا تو را به یک پیروزی بی مانند برساند."
      },
      {
        "index": 4,
        "text": "اوست آن که آرامش را در دل\u200cهای مؤمنان پدید آورد تا ایمانی بر ایمانشان بیفزایند، و خدا را رسد که چنین کند، زیرا اسباب و علل جاری در آسمان\u200cها و زمین در اختیار خداست و همه لشکریان او هستند، و خدا دانا و حکیم است."
      },
      {
        "index": 5,
        "text": "آری آرامش را ویژه مؤمنان ساخت تا مردان و زنان با ایمان را به بوستان\u200cهایی با درختانی انبوه که زیر آنها نهرها جاری است و در آنها جاودانه\u200cاند، درآورَد و گناهانشان را از آنان بزداید; و این فرجام نزد خدا سعادتی بزرگ است،"
      },
      {
        "index": 6,
        "text": "و تا مردان و زنان منافق و مردان و زنان مشرک را که به خدا گمان بد می\u200cبردند عذاب کند. ناگواری بر آنان باد. و خدا بر آنان خشم گرفته و لعنتشان کرده و دوزخ را برای آنان آماده ساخته و آن بد جایگاهی است."
      },
      {
        "index": 7,
        "text": "و خدا را رسد که با آنان چنین کند، زیرا از آنِ اوست اسباب و علل جاری در آسمان\u200cها و زمین، و همه لشکریان او هستند و خدا شکست ناپذیر و حکیم است."
      },
      {
        "index": 8,
        "text": "ای پیامبر، ما تو را به رسالت فرستادیم تا بر کارهای مردم گواه باشی و مؤمنان تقواپیشه را به پاداشی بزرگ بشارت و کافران را به عذابی دردناک هشدار دهی."
      },
      {
        "index": 9,
        "text": "آری، ما پیامبر را به رسالت فرستادیم تا شما به خدا و رسولش ایمان بیاورید و با تلاش برای پیشبرد دین، خدا را یاری کنید و او را گرامی بدارید و هر صبح و عصر او را تسبیح گویید."
      },
      {
        "index": 10,
        "text": "به راستی، کسانی که با تو بیعت می\u200cکنند، جز این نیست که با خدا بیعت می\u200cکنند. دست تو به منزله دست خداست که برای بیعت بالای دست\u200cهای آنان قرار دارد. پس هر کس بیعتش را با تو بشکند، بیعت با خدا را شکسته است و خدا از آن زیانی نمی\u200cبیند، بلکه او به خود زیان رسانده است; و هر کس به آنچه با خدا بر آن پیمان بسته است وفا کند، به زودی خدا پاداشی بزرگ به او خواهد بخشید."
      },
      {
        "index": 11,
        "text": "ای پیامبر، به زودی اعراب بادیه نشین که از سفر عُمره حدیبیّه تخلّف کردند و همراه تو نیامدند، عذر می\u200cآورند که اموال و کسانمان ما را به خود مشغول ساخت، برای ما از خدا آمرزش بخواه. آنان دروغ می\u200cگویند; نه اموال و کسانشان مانع آنان بود و نه از روی حقیقت آمرزش می\u200cطلبند. آنان به زبان چیزی می\u200cگویند که در دل هایشان نیست. به آنان بگو: اگر خدا برای شما زیانی بخواهد یا برای شما سودی اراده کند، کیست که از جانب خدا مالک چیزی باشد که آن را در جهت سود یا زیان شما به کار گیرد؟ بلکه خداست که به آنچه می\u200cکنید آگاه است."
      },
      {
        "index": 12,
        "text": "نه، مال و کسانتان مانع شما نبود، بلکه بدان سبب پیامبر را در آن سفر همراهی نکردید که پنداشتید رسول خدا و مؤمنان هرگز به سوی خانواده هایشان باز نمی\u200cگردند و همه به دست مشرکان کشته می\u200cشوند، و این پندار در دل\u200cهای شما آراسته گشت و گمان بردید که خدا پیامبرش را وامی گذارد، و این گمانی ناروا بود، و شما مردمی فاسد بودید."
      },
      {
        "index": 13,
        "text": "شما با تخلّف از دستور پیامبر، هم به او و هم به خدا کافر شدید، و هر کس به خدا و رسولش ایمان نیاورد به آتشی افروخته درخواهد آمد، زیرا ما برای کافران آتشی افروخته آماده کرده\u200cایم."
      },
      {
        "index": 14,
        "text": "فرمانروایی آسمان\u200cها و زمین تنها از آنِ خداست; هر که را بخواهد می\u200cآمرزد و هر که را بخواهد گرفتار عذاب می\u200cکند، و خدا آمرزنده و مهربان است."
      },
      {
        "index": 15,
        "text": "به زودی خیبر را فتح خواهید کرد، و چون به سوی غنیمت\u200cهای آن روانه شوید تا آنها را به چنگ آورید، مسلمانانی که از سفرِ عُمره تخلّف کردند و همراه پیامبر نرفتند خواهند گفت: ما را واگذارید (مانع ما نشوید) تا از پی شما بیاییم. این در حالی است که خدا غنائم خیبر را فقط به شما اختصاص داده است و متخلّفان می\u200cخواهند سخن خدا را دگرگون سازند. به آنان بگو: شما هرگز از پی ما نخواهید آمد، زیرا خدا از پیش چنین فرموده است. ولی آنان در پاسخ خواهند گفت: خدا چنین نفرموده است، بلکه شما بر ما حسد میورزید. چنین نیست، بلکه آنان جز اندکی نفهمیده\u200cاند."
      },
      {
        "index": 16,
        "text": "ای پیامبر، به بادیه نشینانی که از سفر عُمره حدیبیّه تخلّف کردند بگو: [فرصتی برای جبران در پیش است. [به زودی به نبرد با قومی سخت نیرومند فراخوانده می\u200cشوید و شما با آنان می\u200cجنگید یا آنان تسلیم می\u200cشوند و اسلام می\u200cآورند. پس اگر فرمان برید و برای جهاد به سوی آنان حرکت کنید، خدا به شما مزدی نیکو عطا می\u200cکند، و اگر روی برتابید، چنان که پیش\u200cتر از سفر عمره حدیبیّه نیز روی برتافتید، به عذابی دردناک عذابتان خواهد کرد."
      },
      {
        "index": 17,
        "text": "ولی بر نابینا گناهی نیست که در آن کارزار شرکت نکند و بر لنگ نیز گناهی نیست و بر بیمار نیز گناهی نیست; و هر کس از خدا و رسولش اطاعت کند، او را در بوستان\u200cهایی آکنده از درخت که از زیر آنها نهرها روان است در می\u200cآورد و هر کس از فرمان خدا و رسولش روی برتابد، او را به عذابی دردناک عذاب خواهد کرد."
      },
      {
        "index": 18,
        "text": "ای پیامبر، قطعاً خدا از مؤمنان آن گاه که با تو در حدیبیّه زیر آن درخت بیعت می\u200cکردند خشنود شد و نیّت\u200cهای صادقانه آنان را دانست; از این رو آرامش و اطمینان را در آنان پدید آورد، و دیری نمی\u200cگذرد که فتح خیبر را به آنان پاداش خواهد داد."
      },
      {
        "index": 19,
        "text": "و غنیمت\u200cهای فراوانی را که در آن نبرد به چنگ می\u200cآورند نیز نصیبشان خواهد کرد، و خدا شکست ناپذیر و حکیم است."
      },
      {
        "index": 20,
        "text": "خدا به شما غنیمت\u200cهای فراوانی وعده داده است که آنها را به دست خواهید آورد; از این رو پس از بازگشت از سفر حدیبیّه به زودی اینها (غنایم خیبر) را به شما ارزانی می\u200cکند و دست مردم [کفرپیشه [را از تعرّض به شما بازمی دارد. خداوند این وعده را به شما داد تا برای همه مؤمنان آیت و نشانه\u200cای باشد و از این رهگذر حقانیت خود و درستی وعده پروردگارشان را دریابند، و تا شما مؤمنان را به راهی راست که به برتری حق و گسترش دین می\u200cانجامد راهنمایی کند."
      },
      {
        "index": 21,
        "text": "و غنیمت\u200cهای دیگری نیز هست که شما نتوانستید بر آنها دست یابید و خدا بر آنها احاطه و قدرت دارد، و خدا بر هر چیزی تواناست."
      },
      {
        "index": 22,
        "text": "و اگر کسانی که کافر شده\u200cاند با شما به کارزار آیند پشت می\u200cکنند و می\u200cگریزند، آن گاه نه کسی را می\u200cیابند که کارشان را برعهده گیرد و نه کسی که آنان را یاری کند."
      },
      {
        "index": 23,
        "text": "خدا مقرّر داشته است که پیامبران و مؤمنانِ واقعی بر دشمنانشان پیروز شوند. این سنّت خداست که از پیش جاری بوده است و هرگز در سنّت خدا تغییری نخواهی یافت."
      },
      {
        "index": 24,
        "text": "اوست آن که در وادی مکّه (سرزمین حُدَیْبیّه) شما را بر مشرکان فایق آورد، پس از آن دست\u200cهای آنان را از تعرّض به شما و دست\u200cهای شما را از تعرّض به آنان بازداشت تا کار شما به صلح انجامید، و خدا به آنچه می\u200cکنید بیناست."
      },
      {
        "index": 25,
        "text": "آنان همان کسانی اند که کافر شدند و شما را از ورود به مسجدالحرام [برای انجام عُمرِه [بازداشتند و نگذاشتند قربانی\u200cهای شما ـ که باز داشته شده بودند ـ به جایگاهشان برسند. و اگر مردان و زنانی با ایمان که شما آنان را نمی\u200cشناختید در مکّه نبودند و با هجوم به مکّه آنان را از سر ناآگاهی پایمال می\u200cکردید و بر اثر کشتن آنان رویدادی ناخوشایند برای شما پیش می\u200cآمد، شما را از هجوم به مکّه و جنگ با مردم آن باز نمی\u200cداشتیم، ولی از این کار بازداشته شُدید تا خدا هر که را بخواهد به رحمت خود درآورد. و اگر مؤمنان و مشرکان مکّه مشخّص بودند، قطعاً کافران را با هجوم شما بر آنان به عذابی دردناک عذاب کرده بودیم."
      },
      {
        "index": 26,
        "text": "مشرکان از آن روی شما را از مسجدالحرام بازداشتند که دل هایشان را از خشم شما پر کرده بودند، آن هم خشم جاهلانه\u200cای که به مردم نادان اختصاص دارد. در مقابل، خدا هم آرامشی از جانب خود بر پیامبرش و بر مؤمنان فرو فرستاد تا حرکت و سکونشان همراه با وقار و دور از برخوردهای جاهلانه باشد، و روح ایمان را که به تقوا فرمان می\u200cدهد ملازم آنان ساخت. آری، مؤمنان به برخورداری از روح ایمان سزاوارتر از دیگران بودند و آنان بودند که شایستگی آن را داشتند، و خدا به هر چیزی کاملاً داناست."
      },
      {
        "index": 27,
        "text": "سوگند یاد می\u200cکنم که خدا آن رؤیای درست را که به پیامبر نمایاند، حقیقت را آن گونه که بود برای او آشکار ساخت و به او نشان داد که ـ اگر خدا بخواهد ـ شما ایمن از شرّ مشرکان وارد مسجدالحرام می\u200cشوید و سرهای خود را می\u200cتراشید و موهایتان را کوتاه می\u200cکنید [= عمره به جای می\u200cآورید [و از آنان نمی\u200cهراسید، ولی خداوند آن را در سال جاری مقرّر نکرد، زیرا به مصلحتی آگاه بود که شما از آن آگاه نبودید; از این رو برای تحقق کاملِ آن رؤیا، صلح حدیبیّه را که خود فتح نزدیکی بود، پیش از ورودتان به مسجدالحرام پیش آورد."
      },
      {
        "index": 28,
        "text": "اوست آن که پیامبرش محمّد را همراه با هدایت و دین حقّ به رسالت فرستاد، تا آن دین را بر همه ادیان فایق آورد، و همین بس که خدا به درستیِ رسالت محمّد (ص) و وعده\u200cهای خود گواه باشد."
      },
      {
        "index": 29,
        "text": "محمّد فرستاده خداست، و کسانی که با اویند، در برابر کافران سرسخت و در میان خود مهربانند. آنان را می\u200cبینی که در حال رکوع و سجودند (نماز را برپا می\u200cدارند) و در زندگی دنیا در پی دستیابی به پاداشی از جانب خدا هستند و خشنودی او را می\u200cجویند. علامت خشوع آنان در برابر خدا که پیامد سجده\u200cهای آنهاست در رخسارشان نمایان است. این صفتِ آنان در تورات و صفتشان در انجیل است. آنان همچون گیاهانی هستند که جوانه\u200cهای خود را پیرامون خویش می\u200cرویانند و آنها را نیرو می\u200cبخشند تا سِتَبر شوند و خود بر ساقه\u200cهای خویش استوار بمانند. رشد نیکوی آن زراعت، کشاورزان را خرسند می\u200cسازد. خداوند مؤمنان را بدین سان بر تعدادشان می\u200cافزاید و آنان را نیرومند می\u200cسازد، تا به وسیله آن کافران را به خشم آورَد. خدا به کسانی از یاران پیامبر که همچنان بر ایمان و عمل خویش پایبند مانده و کارهای شایسته کرده\u200cاند، وعده آمرزش و پاداشی بزرگ داده است."
      }
    ],
    "index": 48
  },
  {
    "aya": [
      {
        "index": 1,
        "text": "ای کسانی که ایمان آورده\u200cاید، به هیچ کاری اقدام نکنید تا حکم آن را از خدا و رسولش دریافت کنید، و هیچ حکمی را پیش از آن که از خدا و رسولش بشنوید، به زبان نیاورید. در پیروی از خدا ـ چه در گفتار و چه در رفتار ـ تقوای الهی را رعایت کنید، چرا که خدا سخن شما را می\u200cشنود و نهان و آشکارتان را می\u200cداند."
      },
      {
        "index": 2,
        "text": "ای کسانی که ایمان آورده\u200cاید، در گفتوگو با پیامبر صدای خود را از صدای پیامبر بلندتر مکنید، و همچنان که برخی از شما با برخی دیگر بلند سخن می\u200cگویید با او بلند سخن مگویید، مبادا اعمالتان بدین سبب تباه شود و شما از تباه شدن آن بی خبر باشید."
      },
      {
        "index": 3,
        "text": "آنان که نزد رسول خدا صدایشان را کوتاه می\u200cکنند همان کسانی اند که خدا دل هایشان را برای [رسیدن به [تقوا آزموده است; برای آنان آمرزش و اجری بزرگ خواهد بود."
      },
      {
        "index": 4,
        "text": "کسانی که تو را از پشت اتاق هایت صدا می\u200cزنند و ادب را رعایت نمی\u200cکنند بیشترشان نمی\u200cفهمند."
      },
      {
        "index": 5,
        "text": "و اگر آنان صبر می\u200cکردند و تو را از پشت اتاق\u200cها صدا نمی\u200cزدند تا خود به سویشان بیرون روی و با آنان دیدار کنی، برایشان بهتر بود; زیرا با این روش، مقام رسالت را پاس داشته و درخور آمرزش و رحمت الهی می\u200cشدند، و خدا آمرزنده و مهربان است."
      },
      {
        "index": 6,
        "text": "ای کسانی که ایمان آورده\u200cاید، اگر فاسقی برای شما خبری مهم آورد، درباره آن تحقیق کنید، تا مبادا از روی نادانی به قومی آسیب برسانید، آن گاه از آنچه بر سرشان آورده\u200cاید پشیمان شوید."
      },
      {
        "index": 7,
        "text": "و بدانید که رسول خدا در میان شماست و شما باید این نعمت را پاس بدارید. اگر او در بسیاری از امور از آرای شما پیروی کند دچار زحمت می\u200cشوید و به هلاکت می\u200cافتید و خدا نخواسته است که چنین شود، بلکه ایمان را برای شما دوست داشتنی قرار داد و آن را در دل\u200cهای شما بیاراست و کفر و فسق و گناه را در نظرتان ناخوشایند ساخت تا رشد یابید; و آنان که ایمان را دوست دارند و از کفر بیزارند رشدیافتگان\u200cاند."
      },
      {
        "index": 8,
        "text": "آری، این موهبت\u200cها به مؤمنان داده شد تا برای آنان از جانب خدا فضل و نعمتی باشد، و این عنایت\u200cها بی مورد و گزاف نیست، بلکه خدا به شایستگانِ فضل و نعمت آگاه و کارهای او از روی حکمت است."
      },
      {
        "index": 9,
        "text": "و اگر دو گروه از مؤمنان با یکدیگر پیکار کنند، میان آنان صلح و سازش برقرار سازید; پس اگر یکی از آن دو گروه بر دیگری ستم کرد و تعدی نمود، با آن گروهی که ستم می\u200cکند بجنگید تا به فرمان خدا بازگردد و حکم او را گردن نهد. پس اگر بازگشت و حکم خدا را گردن نهاد، میان آن دو گروه صلحی عادلانه برقرار کنید; بدین طریق که اگر گروه تجاوزگر خونی ریخته یا حقی را پایمال کرده حکم خدا را درباره اش اجرا کنید و همواره به عدالت رفتار نمایید، چرا که خدا دادگران را دوست می\u200cدارد."
      },
      {
        "index": 10,
        "text": "همه مؤمنان ـ چه آنان که با یکدیگر در ستیزند و چه غیر آنان ـ جز این نیستند که با یکدیگر برادرند، پس بر شما فرض است که میان آن دو گروه از برادرانتان که با یکدیگر در ستیزند صلح و سازش برقرار کنید و همگان تقوای الهی را رعایت کنید، باشد که مورد رحمت قرار گیرید."
      },
      {
        "index": 11,
        "text": "ای کسانی که ایمان آورده\u200cاید، نباید مردانی مردانِ دیگر را به مسخره گیرند، شاید آنان نزد خدا از اینان بهتر باشند، و نباید زنانی زنانِ دیگر را به مسخره گیرند، شاید آنان نزد خدا از اینان بهتر باشند، و عیوب یکدیگر را فاش نسازید و یکدیگر را با لقب\u200cها و عنوان\u200cهای بد یاد مکنید. یاد کردن مردم به بدی پس از ایمان آوردن آنان نارواست، و کسانی که از این گناهان توبه نکنند آنان ستمکارند."
      },
      {
        "index": 12,
        "text": "ای کسانی که ایمان آورده\u200cاید، از گمان\u200cهای بد درباره دیگران ـ که بسیار هم هست ـ بپرهیزید و به آنها ترتیب اثر ندهید، چرا که پاره\u200cای از گمان\u200cها گناه است، و درصدد کشف عیوب مردم برنیایید، و یکدیگر را غیبت نکنید که غیبت مؤمن بسان این است که کسی گوشت مرده برادر خود را بخورد; آیا یکی از شما دوست دارد گوشت برادرش را که مرده است بخورد؟ شما قطعاً از این کار کراهت دارید; پس غیبت را نیز ناخوشایند بدانید و از خدا بترسید و به درگاه او از این گناهان توبه کنید که خداوند بسیار توبه پذیر و مهربان است."
      },
      {
        "index": 13,
        "text": "ای مردم، ما شما را از یک مرد و یک زن (آدم و حوّا) آفریدیم; بنابراین هیچ تیره و قبیله\u200cای در آفرینش بر دیگری برتری ندارد; ما شما را به صورت تیره\u200cهای گوناگون و قبیله\u200cهای مختلف قرار دادیم تا یکدیگر را بشناسید نه آن که به نژادپرستی روی آورید و به نژاد و تیره خود افتخار کنید و هر ملّتی خود را از دیگر ملّت\u200cها گرامی\u200cتر بداند; به یقین گرامی\u200cترین شما نزد خدا با تقواترین شماست. خداست که معیار برتری انسان\u200cها را معین می\u200cکند، چرا که او به حقایق امور دانا و آگاه است."
      },
      {
        "index": 14,
        "text": "دسته\u200cای از این اعراب بادیه نشین گفتند ایمان آوردیم. ای پیامبر، به آنان بگو: شما ایمان نیاورده\u200cاید، بلکه بگویید: اسلام آوردیم. هنوز ایمان در دل\u200cهای شما راه نیافته است; ولی اگر خدا و پیامبرش را فرمان برید، از پاداش اعمالتان چیزی نمی\u200cکاهد، زیرا خداوند بسیار آمرزنده و مهربان است."
      },
      {
        "index": 15,
        "text": "مؤمنان کسانی اند که به یکتایی خدا ایمان آورده و رسالت فرستاده او را باور کرده و در آنچه بدان گرویده\u200cاند تردید نکرده\u200cاند، و با مال و جانشان در راه خدا تلاش نموده\u200cاند (برای رضای خدا وظایف مالی و بدنی خود را انجام داده اند). تنها اینانند که در ادّعای ایمان راست می\u200cگویند."
      },
      {
        "index": 16,
        "text": "به این بادیه نشینان بگو: آیا خدا را از ایمان و دینداری خود خبر می\u200cدهید، در حالی که خدا آنچه را در آسمان\u200cها و آنچه را در زمین است می\u200cداند، و خدا به هر چیزی داناست."
      },
      {
        "index": 17,
        "text": "بر تو منّت می\u200cنهند که اسلام آورده\u200cاند. به آنان بگو: بر من منّت نگذارید که اسلام آورده\u200cاید، بلکه خدا بر شما منّت دارد که شما را به ایمان هدایت کرده است اگر در ادّعای ایمان راستگو باشید."
      },
      {
        "index": 18,
        "text": "همانا خداست که نهان آسمان\u200cها و زمین را می\u200cداند، و خدا به آنچه می\u200cکنید بیناست."
      }
    ],
    "index": 49
  },
  {
    "aya": [
      {
        "index": 1,
        "text": "قاف. سوگند به این قرآن ارجمند که ما تو را به رسالت فرستادیم تا مردم را به رستاخیز هشدار دهی."
      },
      {
        "index": 2,
        "text": "آنان نه تنها به تو ایمان نیاوردند، بلکه از این که هشداردهنده\u200cای از تبار خودشان به سویشان آمده است در شگفت شدند و کافران گفتند: این رستاخیز که محمّد می\u200cگوید چیزی شگفت و باور نکردنی است."
      },
      {
        "index": 3,
        "text": "آیا چون مُردیم و خاک شدیم زنده می\u200cشویم و به صورت کنونی باز می\u200cگردیم؟ این بازگشتی است که خِرَد آن را بعید می\u200cداند و از پذیرش آن اِبا دارد."
      },
      {
        "index": 4,
        "text": "ولی این پنداری نادرست است; چگونه بازگشتشان بعید شمرده شود، در حالی که ما از هر جزئی از بدن مردگانشان که زمین آن را در کام خود فرو می\u200cبرد به خوبی آگاهیم. علاوه بر این نزد ما کتابی است که همه رویدادها در آن ثبت شده و از تغییر و تحریف مصون است."
      },
      {
        "index": 5,
        "text": "حقیقت این است که منکرانِ معاد علم خدا را انکار نمی\u200cکنند، بلکه حق را ـ هنگامی که به سویشان آمد ـ از روی لجاجت دروغ انگاشتند; از این رو آنان در فضایی آشفته و سردرگم به سر می\u200cبرند."
      },
      {
        "index": 6,
        "text": "آیا به آسمان که بالای سرشان است ننگریسته\u200cاند که ما چگونه آن را ساخته و با ستارگانی درخشان زینتش داده\u200cایم و برای آن هیچ گونه خلل و شکافی نیست؟"
      },
      {
        "index": 7,
        "text": "و زمین را برای زندگی آدمیان گستردیم و در آن کوه\u200cهایی ثابت و استوار نهادیم و از هرگونه گیاه زیبا و دل آرا در آن رویاندیم."
      },
      {
        "index": 8,
        "text": "اینها را پدید آوردیم و سامان بخشیدیم تا برای هر بنده\u200cای که به ما رجوع کننده است، مایه روشنگری و یادآوری باشد."
      },
      {
        "index": 9,
        "text": "و از آسمان بارانی پربرکت فرود آوردیم و به وسیله آن باغ\u200cهایی انبوه از درختان و دانه\u200cهایی که درو می\u200cشوند رویاندیم."
      },
      {
        "index": 10,
        "text": "و نیز درختان بلند خرما که دارای شکوفه\u200cهای بر هم نشسته است."
      },
      {
        "index": 11,
        "text": "اینها را آفریدیم تا برای بندگان رزق و روزی باشد; و نیز با آن آب که فرود آوردیم دیاری مرده را زنده کردیم، و بدین سان که گیاهان سر از خاک برمی آورند، مردگان نیز زنده می\u200cشوند و از گورها بیرون می\u200cآیند."
      },
      {
        "index": 12,
        "text": "پیش از این مشرکان، قوم نوح و اصحاب رسّ و قوم ثمود پیامبران را تکذیب کردند،"
      },
      {
        "index": 13,
        "text": "و نیز قوم عاد و فرعون و قوم لوط، که برادران او به شمار می\u200cآمدند،"
      },
      {
        "index": 14,
        "text": "و قوم شعیب ـ آن جنگل نشینان ـ و قوم تبّع همه این اقوام پیامبران را تکذیب کردند; پس تهدید من مبنی بر هلاکت آنان محقّق شد."
      },
      {
        "index": 15,
        "text": "آیا ما از آفرینش نخست، (آفرینش آسمان\u200cها و زمین و هر چه در آنهاست) ناتوان بودیم که برای آفرینش مجدّد آنها درمانده باشیم؟! نه، ما ناتوان نیستیم، بلکه آنان از آفرینش مجدّد موجودات در شکّ و تردیدند."
      },
      {
        "index": 16,
        "text": "به یقین ما انسان را آفریدیم، از این رو بر او تواناییم و آنچه را که نفْسش او را بدان وسوسه می\u200cکند می\u200cدانیم و ما از رگ ریسمان گونه\u200cای که در سراسر اندام هایش گسترده است به او نزدیک تریم."
      },
      {
        "index": 17,
        "text": "یاد کن زمانی را که آن دو فرشته دریافت کننده، اعمال آدمی را دریافت می\u200cکنند. یکی از آنها بر جانب راست و دیگری بر جانب چپ او نشسته\u200cاند."
      },
      {
        "index": 18,
        "text": "او به هیچ سخنی زبان نمی\u200cگشاید مگر این که نگهبانی آماده ثبت و ضبط نزد وی حضور دارد."
      },
      {
        "index": 19,
        "text": "و سرانجام، بی هوشیِ مرگ به حق سر می\u200cرسد [و گفته می\u200cشود: [ای انسان، این همان است که پیوسته از آن می\u200cگریختی."
      },
      {
        "index": 20,
        "text": "و در صور دمیده می\u200cشود و در پی آن قیامت برپا می\u200cگردد. [به آدمی گفته می\u200cشود: [این است روزِ تهدید، همان روزی که گنهکاران به سزای کردارشان می\u200cرسند."
      },
      {
        "index": 21,
        "text": "و هر کسی به سوی خدا می\u200cآید تا خدا درباره او داوری کند. این در حالی است که با او سوق دهنده\u200cای است که او را به پیش می\u200cراند و شاهدی است که بر کارهایش گواهی می\u200cدهد."
      },
      {
        "index": 22,
        "text": "خدا در آن صحنه به او می\u200cگوید: به راستی تو از این حقیقت که امروز به عیان آن را می\u200cبینی غافل بودی و ما پرده\u200cای را که حقیقت را بر تو پوشانده بود کنار زدیم و امروز دیده تو تیزبین است."
      },
      {
        "index": 23,
        "text": "و همدمش، آن فرشته گمارده شده بر او می\u200cگوید: این کسی که نزد من است، [برای بازپرسی اعمالش [مهیّاست."
      },
      {
        "index": 24,
        "text": "و خدا به آن دو فرشته می\u200cگوید: هر کسی را که بر کفر اصرار میورزید و از روی لجاجت، با حق به ستیزه برمی خاست به دوزخ درافکنید;"
      },
      {
        "index": 25,
        "text": "هر کسی را که [مردم را [از نیکی باز می\u200cداشت و از پرستش خدا سرکشی می\u200cکرد و مردم را در دینشان به شکّ و تردید می\u200cانداخت;"
      },
      {
        "index": 26,
        "text": "همان کسی که با وجود خدا معبود دیگری می\u200cپنداشت، آری او را در عذاب شدید بیفکنید."
      },
      {
        "index": 27,
        "text": "آن کفرپیشه می\u200cگوید: پروردگارا، شیطان که دمساز من بود مرا به سرکشی واداشت. و دمسازش می\u200cگوید: پروردگارا، من طغیانگری را بر او تحمیل نکردم، بلکه او خود در بیراهه\u200cای دور از حق بود."
      },
      {
        "index": 28,
        "text": "خدا به هر دو دسته می\u200cگوید: در حضور من با یکدیگر ستیزه نکنید که شما را سودی نمی\u200cبخشد، چرا که پیش از این وعده عذاب را به شما گوشزد کردم و به فرجامِ کفر و شرک هشدارتان دادم."
      },
      {
        "index": 29,
        "text": "امروز عفو و بخششی در کار نیست، زیرا آن سخنِ (وعده عذاب برای کافران)، نزد من تغییر نخواهد یافت و من هرگز به بندگانم ستم روا نخواهم داشت."
      },
      {
        "index": 30,
        "text": "روزی که به دوزخ می\u200cگوییم: آیا [از کافران و مجرمان [پر شدی؟ و او می\u200cگوید: آیا من جایی افزون بر آنچه در خود جای داده\u200cام دارم؟"
      },
      {
        "index": 31,
        "text": "و بهشت را برای تقواپیشگان نزدیک می\u200cآورند، و آن در مکانی دور نیست که ورود به آن برایشان دشوار باشد."
      },
      {
        "index": 32,
        "text": "[به آنان می\u200cگویند: [این همان پاداشی است که آن را به شما وعده می\u200cدادند. این برای هر کسی است که در دنیا با اطاعت از خدا به او روی آورد و به آنچه خدا برعهده او نهاده بود همواره پای بند بود."
      },
      {
        "index": 33,
        "text": "همان کسی که از عذاب و کیفر خدای رحمان ـ که از دید او نهان بود ـ می\u200cترسید و به رحمتش امیدوار بود و اکنون با قلبی سرشار از توجه به خدا نزد او آمده است."
      },
      {
        "index": 34,
        "text": "به آنان گفته می\u200cشود: با سلامت و امنیت به بهشت درآیید که این روز روزِ جاودانگی است."
      },
      {
        "index": 35,
        "text": "آنچه در آن جا بخواهند برای آنان فراهم است و نزد ما افزون\u200cتر از آن نیز خواهد بود."
      },
      {
        "index": 36,
        "text": "و چه بسیار نسل\u200cهایی را که پیش از ایشان نابود کردیم که نیرومندتر از اینان بودند و با قوّت و قدرت به شهرها می\u200cتاختند. ولی سرانجام گرفتار عذاب الهی شدند. آیا گریزگاهی که از عذاب خدا بدان پناه برده شود هست؟"
      },
      {
        "index": 37,
        "text": "همانا در این حقایقی که از روز رستاخیز و سرگذشت امّت\u200cهای گذشته برشمردیم، برای کسی که دلی اندیشمند دارد یا کسی که به سخن حق گوش فرا می\u200cدهد و در این فضا حضور دارد، تذکر و عبرتی است."
      },
      {
        "index": 38,
        "text": "و به یقین آسمان\u200cها و زمین و آنچه را که میان آن دو است در شش مرحله آفریدیم و هیچ خستگی و رنجی به ما نرسید."
      },
      {
        "index": 39,
        "text": "حال که دریافتی تکذیب کنندگان تو فرجامی ناگوار دارند، در برابر سخنان ناروای آنان صبر پیشه ساز، و پیش از طلوع خورشید و قبل از غروب، همراه با ستایش پروردگارت او را تسبیح گوی."
      },
      {
        "index": 40,
        "text": "و در بخشی از شب و پس از سجده\u200cها نیز او را تسبیح گوی."
      },
      {
        "index": 41,
        "text": "و گوش به زنگِ روزی باش که منادی از جایگاهی نزدیک با دمیدن در صور بانگ برمی آورد."
      },
      {
        "index": 42,
        "text": "روزی که همگان آن بانگِ به حق را می\u200cشنوند. آن روز، روزِ زنده شدن مردگان و بیرون آمدن از گورهاست."
      },
      {
        "index": 43,
        "text": "به یقین ماییم که حیات می\u200cبخشیم و جان می\u200cستانیم و بازگشت همگان فقط به سوی ماست."
      },
      {
        "index": 44,
        "text": "روزی که زمین با شکافتنش از مردگان جدا می\u200cشود و مردگان از آن بیرون می\u200cآیند و به سوی کسی که آنان را فراخوانده است شتابان حرکت می\u200cکنند. این حشری است که بر ما آسان خواهد بود."
      },
      {
        "index": 45,
        "text": "آری، تو شکیبا باش، ما آنچه را که آنان به گزاف درباره تو می\u200cگویند بهتر می\u200cدانیم و آنان را به سزای کردارشان خواهیم رسانید. تو بر آنان چیره نیستی تا به اجبار، به ایمان وادارشان کنی; پس به وسیله قرآن به هر کسی که از تهدید من می\u200cترسد تذکّر بده."
      }
    ],
    "index": 50
  },
  {
    "aya": [
      {
        "index": 1,
        "text": "سوگند به آن بادهایی که [ابرها و [خاک\u200cها را به شدّت می\u200cپراکنند،"
      },
      {
        "index": 2,
        "text": "پس به آن ابرهایی که باری گران از آب را با خود حمل می\u200cکنند،"
      },
      {
        "index": 3,
        "text": "پس به آن کشتی\u200cهایی که در دریاها به آسانی روانند،"
      },
      {
        "index": 4,
        "text": "پس به آن فرشتگانی که فرمان خدا را در امور جهان میان خود تقسیم می\u200cکنند،"
      },
      {
        "index": 5,
        "text": "سوگند به همه اینها که آنچه به شما وعده داده می\u200cشود راست است."
      },
      {
        "index": 6,
        "text": "و قطعاً جزا و پاداش تحقق خواهد یافت."
      },
      {
        "index": 7,
        "text": "سوگند به آسمانِ دارای راه\u200cها،"
      },
      {
        "index": 8,
        "text": "که شما کفرپیشگان درباره قرآن سخنان گوناگون و ضدّ و نقیض می\u200cگویید."
      },
      {
        "index": 9,
        "text": "از قرآن گردانیده می\u200cشود آن کس که گردانیده شده است."
      },
      {
        "index": 10,
        "text": "مرگ بر آنان که بی هیچ دلیلی، تنها از روی حدس و گمان درباره قیامت سخن می\u200cگویند."
      },
      {
        "index": 11,
        "text": "کسانی که در نادانی فرو رفته و از حقیقت آنچه به آنان خبر می\u200cدهند ناآگاهند."
      },
      {
        "index": 12,
        "text": "همواره می\u200cپرسند: روز جزا کی خواهد بود؟"
      },
      {
        "index": 13,
        "text": "روز جزا روزی است که آنان بر آتش سوخته می\u200cشوند."
      },
      {
        "index": 14,
        "text": "به آنان گفته می\u200cشود: عذاب خود را بچشید; این است همان عذابی که شتاب در آمدنِ آن را می\u200cخواستید."
      },
      {
        "index": 15,
        "text": "همانا تقواپیشگان در بوستان\u200cها و در کنار چشمه سارانی وصف ناپذیر خواهند بود."
      },
      {
        "index": 16,
        "text": "آنچه را پروردگارشان به آنان عطا فرموده است با خرسندی می\u200cگیرند، زیرا آنان پیش از این در دنیا نیکوکار بودند،"
      },
      {
        "index": 17,
        "text": "اندکی از شب را می\u200cخوابیدند و در بیشتر ساعات آن به نماز می\u200cپرداختند."
      },
      {
        "index": 18,
        "text": "و در سحرگاه\u200cها آمرزش گناهانشان را از خدا می\u200cخواستند."
      },
      {
        "index": 19,
        "text": "و می\u200cدانستند که در اموالشان برای نیازمندِ سائل و بینوایی که از درخواست اِبا دارد، حقّی هست."
      },
      {
        "index": 20,
        "text": "و در زمین برای اهل یقین نشانه\u200cهایی بر یگانگی خدا در تدبیر جهان است."
      },
      {
        "index": 21,
        "text": "و در خود شما نیز نشانه\u200cهای روشنی بر یکتایی خدا هست; پس چرا آنها را نمی\u200cبینید و درنمی یابید؟"
      },
      {
        "index": 22,
        "text": "و باران که منشأ رزق شماست و خدا آن را فرو می\u200cریزد و بهشت و نعمت\u200cهای آن که به شما وعده داده می\u200cشود در آسمان است."
      },
      {
        "index": 23,
        "text": "پس سوگند به پروردگار آسمان و زمین که رزق شما و بهشت و نعمت\u200cهای آن امری ثابت و حتمی است; همان گونه که شما سخن می\u200cگویید و در سخن گفتن خود تردید ندارید."
      },
      {
        "index": 24,
        "text": "آیا داستان میهمانان گرامی ابراهیم، آن فرشتگان ارجمند، به تو رسیده است؟"
      },
      {
        "index": 25,
        "text": "آن گاه که بر او وارد شدند و سلام گفتند. ابراهیم نیز به آنان سلام داد و پیش خود گفت: اینان مردمی ناآشنا و بیگانه\u200cاند."
      },
      {
        "index": 26,
        "text": "پس بی درنگ و به طور پنهانی نزد خانواده اش رفت و طولی نکشید که گوساله\u200cای فربه و بریان شده آورد."
      },
      {
        "index": 27,
        "text": "و آن را نزدیکشان برد و به گمان این که آنها بشرند، گفت: چرا نمی\u200cخورید؟"
      },
      {
        "index": 28,
        "text": "پس وقتی دید دست به سوی آن نمی\u200cبرند، در دل خود از آنان احساس ترسی کرد. فرشتگان که چنین دیدند، گفتند: مترس. و او را به پسری نوجوان و دانا مژده دادند."
      },
      {
        "index": 29,
        "text": "همسرش چون این نوید را شنید، فریادکنان پیش آمد و سخت بر چهره خود زد و گفت: من پیرزنی نازا هستم، چگونه می\u200cتوانم فرزندی بیاورم؟"
      },
      {
        "index": 30,
        "text": "فرشتگان به وی گفتند: پروردگار تو همان گونه فرموده است که ما به تو مژده داده\u200cایم. به یقین او کارهایش از روی حکمت است و به حال تو و همسرت داناست."
      },
      {
        "index": 31,
        "text": "ابراهیم گفت: ای فرستادگان، معلوم است شما برای امری مهم آمده\u200cاید، کارتان چیست؟"
      },
      {
        "index": 32,
        "text": "گفتند: ما به سوی قوم لوط که مردمی تبهکارند فرستاده شده\u200cایم."
      },
      {
        "index": 33,
        "text": "تا بر آنان سنگ\u200cهایی از گِل فرستیم;"
      },
      {
        "index": 34,
        "text": "سنگ\u200cهایی که نزد پروردگارت برای آن تجاوزکاران علامت گذاری شده است."
      },
      {
        "index": 35,
        "text": "سپس فرشتگان را به سوی قوم لوط روانه ساختیم و هر کس از مؤمنان را که در آن شهر بود از آن جا بیرون کردیم."
      },
      {
        "index": 36,
        "text": "ولی در آن جا جز یک خانه که افرادش تسلیم حق بودند. و آن هم خانواده لوط بود، نیافتیم."
      },
      {
        "index": 37,
        "text": "سپس آن دیار را زیر و زبر کردیم و در آن جا برای کسانی که از عذاب دردناک می\u200cترسند، نشانه\u200cای از یگانگی در ربوبیت خود برجای نهادیم."
      },
      {
        "index": 38,
        "text": "و در داستان موسی نیز نشانه\u200cای بر ربوبیتِ بی همتای ماست، آن گاه که او را با دلایلی روشن به سوی فرعون فرستادیم."
      },
      {
        "index": 39,
        "text": "ولی او با سپاهیانش روی برتافت و گفت: موسی جادوگر است و بار دیگر گفت: او دیوانه است."
      },
      {
        "index": 40,
        "text": "پس او و سپاهیانش را گرفتیم و آنان را به دریا افکندیم در حالی که او در اثر این کفر و سرکشی درخور سرزنش بود."
      },
      {
        "index": 41,
        "text": "و در قوم عاد نیز نشانه\u200cای بر ربوبیت بی همتای ماست، آن گاه که آن بادِ بی ثمر و تباه کننده را بر آنان فرستادیم."
      },
      {
        "index": 42,
        "text": "بر هرچه میوزید آن را وانمی گذاشت مگر این که آن را همچون چیزی می\u200cساخت که پوسیده و خرد شده است."
      },
      {
        "index": 43,
        "text": "و در ماجرای قوم ثمود نیز نشانه\u200cای بر ربوبیت بی همتای ماست، آن گاه که [آن شتر را پی کردند پس [به آنان گفته شد تا چندی از نعمت\u200cهای دنیا بهره ببرید و در این مهلتِ چند روزه به خود آیید و به فرمان خدا گردن نهید."
      },
      {
        "index": 44,
        "text": "ولی آنان از فرمان پروردگارشان سرکشی کردند، پس در حالی که می\u200cنگریستند، صاعقه آنان را فرا گرفت."
      },
      {
        "index": 45,
        "text": "صاعقه چنان سرعت داشت که آنان نه توانستند برخیزند و از عذاب خدا بگریزند و نه از کسی طلب یاری کنند."
      },
      {
        "index": 46,
        "text": "و قوم نوح را نیز پیش از قوم عاد و ثمود و فرعونیان نابود کردیم، زیرا آنان مردمی بودند که از فرمان ما سرپیچی می\u200cکردند."
      },
      {
        "index": 47,
        "text": "و ما آسمان را با قدرتی وصف ناپذیر بنا کردیم و قطعاً ما را قدرتی گسترده است."
      },
      {
        "index": 48,
        "text": "و زمین را گستراندیم و ما خوب گستراننده\u200cای هستیم."
      },
      {
        "index": 49,
        "text": "و از هر چیزی دو صنف، آفریدیم، باشد که شما دریابید که آفریدگار آنها از داشتنِ همتا منزّه است."
      },
      {
        "index": 50,
        "text": "پس ای مردم، با این همه دلایل روشن که حکایت از یگانگی خدا دارد، با شتاب به سوی خدا حرکت کنید و تنها او را بپرستید، همانا من از جانب او پیامبری هشداردهنده\u200cام و شما را از عذاب وی برحذر می\u200cدارم و آنچه را که بدان نیاز دارید به روشنی بیان می\u200cکنم."
      },
      {
        "index": 51,
        "text": "و با وجود خدا معبود دیگری قرار ندهید که من از جانب او پیامبری هشداردهنده\u200cام و شما را از عذاب وی برحذر می\u200cدارم و آنچه را که بدان نیاز دارید به روشنی بیان می\u200cکنم."
      },
      {
        "index": 52,
        "text": "بدین سان هیچ فرستاده\u200cای از جانب خدا به سوی کسانی که پیش از اینان بودند نیامد، مگر این که گاه گفتند: او جادوگر است و گاه گفتند: او دیوانه است."
      },
      {
        "index": 53,
        "text": "آیا یکدیگر را به گفتن این سخن سفارش می\u200cکردند؟ نه! چنین نبوده است، بلکه همه کفرپیشگان مردمی سرکش بودند و مخالفت با پیامبران پیامد سرکشی است."
      },
      {
        "index": 54,
        "text": "ای پیامبر، حال که این کافران بر کفر و سرکشی خود پای می\u200cفشارند از آنان روی برتاب و با آنان درباره حق بحث و جدال مکن که بر تو ملامتی نیست، زیرا تو حجّت را بر آنان تمام کرده\u200cای."
      },
      {
        "index": 55,
        "text": "ولی یادآوری کن و پند ده و آن را پی گیر باش، چرا که تذکر و اندرز برای مؤمنان سودمند است."
      },
      {
        "index": 56,
        "text": "من جنیّان و آدمیان را جز برای این که مرا بپرستند نیافریدم."
      },
      {
        "index": 57,
        "text": "نه از آنان رزقی می\u200cطلبم و نه می\u200cخواهم مرا غذا دهند."
      },
      {
        "index": 58,
        "text": "چرا که خدا خود بسیار روزی دهنده و مقتدر و نیرومند است."
      },
      {
        "index": 59,
        "text": "آری، آنان را آفریدم تا مرا عبادت کنند، ولی گروهی از آنان کفر ورزیدند و ستمکار شدند، و قطعاً برای کسانی که ستم کرده\u200cاند بهره\u200cای از عذاب، مانند بهره هم مسلکانشان از امّت\u200cهای گذشته خواهد بود; پس شتاب در آمدنِ عذاب را از من نخواهند."
      },
      {
        "index": 60,
        "text": "پس وای بر کسانی که کافر شده\u200cاند از روزشان همان روزی که به آنان وعده داده می\u200cشود."
      }
    ],
    "index": 51
  },
  {
    "aya": [
      {
        "index": 1,
        "text": "سوگند به کوه طور که خدا در آن با موسی سخن گفت،"
      },
      {
        "index": 2,
        "text": "و سوگند به تورات، آن کتابی که نگاشته شد،"
      },
      {
        "index": 3,
        "text": "که در صفحه\u200cای برای تلاوت منتشر شد،"
      },
      {
        "index": 4,
        "text": "و سوگند به آن خانه آباد،"
      },
      {
        "index": 5,
        "text": "و به آسمان، آن بامِ برافراشته،"
      },
      {
        "index": 6,
        "text": "و به آن دریای شعلهور،"
      },
      {
        "index": 7,
        "text": "سوگند به همه اینها که عذاب روز قیامت که پروردگارت مقرّر کرده است تحقّق خواهد یافت."
      },
      {
        "index": 8,
        "text": "هیچ بازدارنده\u200cای برای آن نیست."
      },
      {
        "index": 9,
        "text": "آن عذاب روزی پدید می\u200cآید که آسمان با جنبشی سخت، نابود می\u200cشود،"
      },
      {
        "index": 10,
        "text": "و کوه\u200cها با لرزش زمین به شدّت حرکت می\u200cکنند."
      },
      {
        "index": 11,
        "text": "وای بر تکذیب کنندگانِ قیامت در آن روز که این پدیده\u200cها رخ دهد."
      },
      {
        "index": 12,
        "text": "همانان که در باطل فرو رفته\u200cاند و با بحث و جدال در آیات خدا به بازی می\u200cپردازند."
      },
      {
        "index": 13,
        "text": "روزی که به سوی آتش دوزخ سخت رانده می\u200cشوند."
      },
      {
        "index": 14,
        "text": "به آنان می\u200cگویند: این همان آتشی است که آن را دروغ می\u200cانگاشتید."
      },
      {
        "index": 15,
        "text": "آیا این آتش که پیش روی شماست افسون است، یا هنوز هم آن را توهّم و خیال می\u200cانگارید و آن را نمی\u200cبینید؟"
      },
      {
        "index": 16,
        "text": "در آن بسوزید! اینک چه بر آن شکیبایی کنید و چه شکیبایی نکنید برای شما یکسان است; نه شکیبایی شما آن را از شما دور می\u200cکند و نه زاری و بی تابی شما از شدّت آن می\u200cکاهد، زیرا به آنچه انجام داده\u200cاید مجازات می\u200cشوید."
      },
      {
        "index": 17,
        "text": "این است فرجام کسانی که رستاخیز و رسالت پیامبران را دروغ می\u200cانگارند; امّا تقوا پیشگان قطعاً در بوستان\u200cهای بهشتی سکونت خواهند یافت و در ناز و نعمت فراوان خواهند بود."
      },
      {
        "index": 18,
        "text": "میوه\u200cهایی را که پروردگارشان به آنان ارزانی می\u200cدارد دریافت می\u200cکنند [در حالی که [پروردگارشان آنان را از عذاب دوزخ نگاه داشته است."
      },
      {
        "index": 19,
        "text": "به آنان می\u200cگویند: به پاداش کارهای پسندیده\u200cای که انجام می\u200cدادید، گوارا بخورید و بیاشامید و از هر نعمتی در کمال عافیت بهره برید."
      },
      {
        "index": 20,
        "text": "این در حالی است که آنان بر تخت\u200cهای ردیف شده\u200cای، نشسته و بر بالش\u200cها تکیه زده\u200cاند، و حوریانی را که چشمانی سیاه و درشت دارند، قرین آنان ساخته\u200cایم."
      },
      {
        "index": 21,
        "text": "و کسانی که ایمان آورده و فرزندانشان در ایمان از آنان پیروی کرده\u200cاند، فرزندانشان را هر چند ایمانشان کمتر باشد، در درجات بهشت به آنان ملحق می\u200cکنیم تا مایه سرورشان گردد، و هرگز از پاداش پدران نمی\u200cکاهیم، زیرا هر کسی در گروِ کاری است که انجام داده است; پس باید پاداش آن را دریافت کند و چیزی از آن کاسته نشود."
      },
      {
        "index": 22,
        "text": "و پیوسته به بهشتیان هر نوع میوه و گوشتی که بخواهند و بدان تمایل داشته باشند ارزانی می\u200cداریم."
      },
      {
        "index": 23,
        "text": "در آن جا برای نوشیدن شراب گرد می\u200cآیند و جام شراب را از یکدیگر می\u200cستانند; شرابی که در نوشیدنش نه یاوه گویی است و نه ارتکاب گناه."
      },
      {
        "index": 24,
        "text": "و نوجوانانی ویژه بهشتیان که همچون مرواریدهای نهفته در صدف، زیبا و شادابند، برای خدمت بر گردشان می\u200cگردند."
      },
      {
        "index": 25,
        "text": "بهشتیان برخی روی به برخی دیگر کرده و از کار و بار یکدیگر در دنیا و از آنچه آنان را به بهشت رهنمون شده است می\u200cپرسند.\u200c"
      },
      {
        "index": 26,
        "text": "می\u200cگویند: ما پیش از این به خانواده خود علاقه مند بودیم و به سعادت آنها می\u200cاندیشیدیم و همواره آنان را به حق فرا می\u200cخواندیم."
      },
      {
        "index": 27,
        "text": "پس خدا بر ما منّت نهاده و ما را به رحمت خود به بهشت درآورد و از عذاب سوزان نگاهمان داشت;"
      },
      {
        "index": 28,
        "text": "چرا که ما پیش از این او را به یکتایی می\u200cخواندیم و اوست احسان کننده و مهربان."
      },
      {
        "index": 29,
        "text": "ای پیامبر، اکنون که این حقایق را برای تو یادآوری کردیم، مردم را به فرجام کارشان تذکّر ده که تو به برکت نعمتی که پروردگارت به تو ارزانی داشته است کاهن و مجنون نیستی و نخواهی شد."
      },
      {
        "index": 30,
        "text": "بلکه می\u200cگویند: محمّد شاعر است، ما اضطراب مرگ را بر او انتظار می\u200cبریم."
      },
      {
        "index": 31,
        "text": "بگو: منتظر باشید که رویدادی درخور خویش در پیش خواهید داشت; من نیز مانند شما در انتظار آنم که عذابی از جانب خدا شما را فرا گیرد."
      },
      {
        "index": 32,
        "text": "آیا خِردهایشان آنان را به اظهار این گونه سخنان فرمان می\u200cدهد؟ نه، هرگز خردها چنین فرمان نمی\u200cدهند، بلکه آنان مردمی طغیانگرند و این پندارها و گفتارها پیامد طغیانگری و سرکشی است."
      },
      {
        "index": 33,
        "text": "بلکه می\u200cگویند: قرآن را محمّد خود بافته است. نه، او چنین قدرتی ندارد; بلکه آنان ایمان نمی\u200cآورند; از این رو به چنین تهمتی روی می\u200cآورند."
      },
      {
        "index": 34,
        "text": "اگر راست می\u200cگویند که او قرآن را ساخته است باید سخنی مانند آن بیاورند، زیرا آنان هم مثل او بشرند و اهل سخن."
      },
      {
        "index": 35,
        "text": "مگر آنان از چیزی جز آنچه دیگران از آن پدید آمده\u200cاند، آفریده شده\u200cاند که نباید پیامبری به سویشان گسیل شود و پاداش و کیفری داشته باشند، یا این که خود آفریننده خویشند و خدا حق تدبیر و تربیت آنان را به وسیله پیامبران ندارد؟"
      },
      {
        "index": 36,
        "text": "یا این که آسمان\u200cها و زمین را آفریده\u200cاند و بالاتر از آنند که به بندگی فراخوانده شوند؟ نه، آنان مردمی هستند که حق را باور ندارند."
      },
      {
        "index": 37,
        "text": "یا مگر گنجینه\u200cهای پروردگار تو نزد آنان است تا نبوّت را به هر که بخواهند عطا کنند و از هر که بخواهند بازدارند؟ یا این که آنان بر خدا چیره\u200cاند و می\u200cتوانند آنچه را خدا به تو داده است از تو سلب کنند؟"
      },
      {
        "index": 38,
        "text": "یا مگر آنان را نردبانی است که به وسیله آن بر آسمان برآیند و سخنان خدا را بشنوند و آنچه را خود دریافت می\u200cکنند، بپذیرند و جز آن را دروغ شمرند؟ اگر این گونه است باید از آنان کسی که مدّعی شنیدن وحی است، حجّتی روشن بر ادّعای خویش بیاورد."
      },
      {
        "index": 39,
        "text": "یا مگر دختران از آنِ خدایند و پسران از آنِ شما؟"
      },
      {
        "index": 40,
        "text": "یا مگر از آنان برای ابلاغ رسالت مزدی می\u200cطلبی و در نتیجه از زیانی که می\u200cبینند گرانبار می\u200cشوند و به رنج می\u200cافتند؟ [که رسالت تو را نمی\u200cپذیرند [."
      },
      {
        "index": 41,
        "text": "بلکه آیا لوح محفوظ که نهان است و حقایق در آن ثبت است در اختیار آنان است و از آن نسخه برداری می\u200cکنند تا آنچه درباره تو می\u200cگویند حقایقی انکارناپذیر باشد؟!"
      },
      {
        "index": 42,
        "text": "بلکه آیا آنان می\u200cخواهند با طرح این گفتارها و پندارهای باطل بر ضدّ تو مکر کنند تا دعوت تو را خاموش کنند؟ ولی آنان که کافر شده\u200cاند خود گرفتار نیرنگ خویش شده\u200cاند چرا که خویشتن را از سعادت محروم می\u200cکنند."
      },
      {
        "index": 43,
        "text": "آیا آنان جز خدا معبودی دارند که سزاوار پرستش باشد؟ منزّه است خدا از این که برای او شریکی قرار دهند."
      },
      {
        "index": 44,
        "text": "آنان در انکار رسالت تو بدان جا رسیده\u200cاند که اگر به عیان ببینند از آسمان پاره\u200cای از عذاب بر آنان فرو می\u200cافتد، می\u200cگویند: این ابری متراکم است."
      },
      {
        "index": 45,
        "text": "ای پیامبر، اینک که بهانه\u200cهای انکار رسالت تو را با حجّت زدودیم و دریافتی که آنان هر چند آیتی روشن بر حقانیت تو ببینند، نمی\u200cپذیرند، آنان را واگذار تا آن روزشان را که در آن با نفخه صور جانشان را می\u200cستانند، دیدار کنند."
      },
      {
        "index": 46,
        "text": "روزی که چاره اندیشی آنان سودی به حالشان ندارد و از سوی هیچ کس یاری نمی\u200cشوند [تا از عذاب قیامت رهایی یابند [."
      },
      {
        "index": 47,
        "text": "و به یقین برای کسانی که ستم کرده\u200cاند، پیش از آن عذابی خواهد بود که در عالم برزخ دامنگیرشان می\u200cشود، ولی بیشترشان از آن بی خبرند."
      },
      {
        "index": 48,
        "text": "بر حکمی که پروردگارت مقرّر داشته است شکیبا باش; تو قطعاً زیر نظر مایی و کارت بر ما پوشیده نیست; پس مبادا از فرمان ما روی برتابی; و آن گاه که به پا می\u200cخیزی همراه با ستایش پروردگارت او را تسبیح گوی."
      },
      {
        "index": 49,
        "text": "و در پاره\u200cای از شب با خواندن نماز شب و نیز آن هنگام که ستارگان در صبحدم پنهان شدند با خواندن نافله صبح، خدا را تسبیح گوی."
      }
    ],
    "index": 52
  },
  {
    "aya": [
      {
        "index": 1,
        "text": "سوگند به ستاره آن گاه که در افق فرو شود،"
      },
      {
        "index": 2,
        "text": "که همنشین شما محمّد نه از راه راست منحرف شده و نه در تشخیص حقیقت دچار خطا گردیده است."
      },
      {
        "index": 3,
        "text": "او به رأی خویش چیزی به نام قرآن برای شما نمی\u200cخواند."
      },
      {
        "index": 4,
        "text": "آن نیست مگر وحیی که از جانب خدا به او می\u200cرسد."
      },
      {
        "index": 5,
        "text": "جبریل، آن فرشته برخوردار از نیروهای سخت و پایدار، قرآن را به او آموخت."
      },
      {
        "index": 6,
        "text": "همو که از خرد و اندیشه\u200cای استوار برخوردار است، او در چهره واقعی خود بر پیامبر ظاهر شد و ایستاد."
      },
      {
        "index": 7,
        "text": "آنگاه که در بالاترین کناره آسمان بود."
      },
      {
        "index": 8,
        "text": "سپس به پیامبر نزدیک شد، پس خود را به او رسانید تا او را بگیرد و به آسمان\u200cها ببرد."
      },
      {
        "index": 9,
        "text": "چنان نزدیک شد که فاصله آن دو به اندازه دو کمان یا نزدیک\u200cتر بود."
      },
      {
        "index": 10,
        "text": "پس به پیامبر که بنده خدا بود، وحی کرد آنچه را وحی کرد."
      },
      {
        "index": 11,
        "text": "پیامبر آن را در دل دید و دریافت و دلش آنچه را دید به خطا ندید."
      },
      {
        "index": 12,
        "text": "آیا با او درباره آنچه می\u200cبیند مجادله می\u200cکنید، و اصرار دارید او خلاف آنچه را به عیان می\u200cبیند ادعا کند؟"
      },
      {
        "index": 13,
        "text": "او جبرئیل را در فرودی دیگر نیز در چهره واقعی اش مشاهده کرد."
      },
      {
        "index": 14,
        "text": "نزدیک آن درخت کُنار که در انتهای آسمان هاست;"
      },
      {
        "index": 15,
        "text": "که بهشت، جایگاه همیشگی مؤمنان نزدیک آن درخت است;"
      },
      {
        "index": 16,
        "text": "آن گاه که درخت کُنار را فراگرفت آنچه آن را فراگرفت."
      },
      {
        "index": 17,
        "text": "دیده پیامبر نه منحرف شد که حقیقت را دگرگون بیند و نه از حد گذشت تا سراب را حقیقت انگارد."
      },
      {
        "index": 18,
        "text": "سوگند یاد می\u200cکنم که او بخشی از بزرگ\u200cترین نشانه\u200cهای پروردگارش را مشاهده کرد."
      },
      {
        "index": 19,
        "text": "ای مشرکان، اینک با روشن شدن حقّانیت پیامبر، از بُتان خود، لات و عزّی به من خبر دهید;"
      },
      {
        "index": 20,
        "text": "و از مَنات، آن دیگری که سوّمین آنهاست،"
      },
      {
        "index": 21,
        "text": "آیا اینها را تندیس دختران خدا می\u200cپندارید؟ آیا پسر از آنِ شما و دختر از آنِ اوست؟"
      },
      {
        "index": 22,
        "text": "این تقسیم، بدین صورت، تقسیمی ستمکارانه و نابرابر است."
      },
      {
        "index": 23,
        "text": "اینها جز نام\u200cهایی بی اساس نیستند که شما و پدرانتان بر آنها نهاده\u200cاید (یکی را خدای آسمان\u200cها و دیگری را خدای زمین و آن دیگری را خدای باران نامیده\u200cاید.) خداوند برهانی که بتوان با آن بر ربوبیّت و الوهیّت آنها استدلال کرد، فرو نفرستاده است. مشرکان در مورد معبودانشان جز از پندار خود و آنچه هوای نفسشان بدان تمایل دارد، پیروی نمی\u200cکنند، در صورتی که قرآن که به حق راهنمای خلق است، از سوی پروردگارشان برای آنان آمده است."
      },
      {
        "index": 24,
        "text": "مگر آدمی هر چه را آرزو کند ـ به صِرف آرزو کردن ـ به دست خواهد آورد که اینان با آرزوی شفاعت فرشتگان یا خدا بودن معبودانشان، به شفاعت آنها دل بسته و خدایی آنها را باور کرده\u200cاند؟"
      },
      {
        "index": 25,
        "text": "جهان آخرت و سرای دنیا تنها از آنِ خداست و او را در مُلکش شریکی نیست، پس چگونه ممکن است آرزوی مشرکان تحقق یابد؟"
      },
      {
        "index": 26,
        "text": "و چه بسیار فرشتگانی که در آسمان\u200cها [و درمقام قرب الهی] هستند و شفاعتشان هیچ سودی ندارد، و هیچ کاری از آنان ساخته نیست، مگر پس از آن که خدا به کسی از آنان که بخواهد و بپسندد رخصت دهد."
      },
      {
        "index": 27,
        "text": "این مشرکان که سرای آخرت را باور ندارند، فرشتگان را دختران خدا می\u200cشمرند و آنها را با نام\u200cهایی که ویژه زنان است، نامگذاری می\u200cکنند."
      },
      {
        "index": 28,
        "text": "آنان به این اعتقادشان هیچ دانشی ندارند و تنها از وهم و خیال خود پیروی می\u200cکنند، و قطعاً گمان ـ تا چه رسد به وهم و خیال ـ برای دستیابی به حق هرگز بسنده نیست."
      },
      {
        "index": 29,
        "text": "اینک، چون از یاد ما روی برتافتند و جز زندگی دنیا را نخواستند از آنان روی بگردان و کارشان را به خدا واگذار."
      },
      {
        "index": 30,
        "text": "این منتهای دانش آنان است که تنها درباره دنیا می\u200cاندیشند. قطعاً پروردگار تو به کسی که از راه او دور گشته و به بیراهه افتاده داناتر است، و او به آن که هدایت یافته و راه او را پیموده نیز آگاه\u200cتر است."
      },
      {
        "index": 31,
        "text": "و هر چه در آسمان\u200cها و هر چه در زمین است از آنِ خداست; پس او را سزد که بشر را بیافریند و امرشان را تدبیر کند، تا کسانی را که بد کرده\u200cاند به آنچه کرده\u200cاند کیفر کند و کسانی را که نیکی نموده\u200cاند به نیکوترین پاداش سزا دهد."
      },
      {
        "index": 32,
        "text": "نیکوکاران کسانی اند که از گناهان بزرگ و از کارهای قبیح خودداری می\u200cکنند، مگر گناهی که هر از گاهی بدان مبتلا شوند. قطعاً پروردگار را آمرزشی گسترده است و سزد که گنهکاران به درگاه او توبه کنند. او آن گاه که شما را از عناصر زمینی پدید آورد و پرورش داد تا به صورت نطفه در رحم\u200cها قرار گرفتید، و نیز آن گاه که شما به صورت جنین در شکم مادرانتان بودید، از هر کس به شما آگاه\u200cتر بود. پس خویشتن را به پاکی و پیراستگی نستایید. او به آن کسی که تقوا پیشه نموده است داناتر است."
      },
      {
        "index": 33,
        "text": "اینک به من خبر ده، از آن کس که از انفاق روی گردانید،"
      },
      {
        "index": 34,
        "text": "و اندکی از مال خود را در راه خدا داد و سپس از آن هم دریغ ورزید،"
      },
      {
        "index": 35,
        "text": "آیا علم غیب نزد اوست و آینده خود را می\u200cبیند که اگر انفاق کند تهیدست می\u200cشود؟"
      },
      {
        "index": 36,
        "text": "مگر او را به آن پندها و حکمت\u200cها که در نوشته\u200cهای نازل شده بر موسی (تورات) است، آگاه نکرده\u200cاند؟"
      },
      {
        "index": 37,
        "text": "آیا او را به آنچه در کتاب\u200cهای نازل شده بر ابراهیم است، آگاه نکرده\u200cاند؟ همان که به وظیفه اش به خوبی وفا کرد."
      },
      {
        "index": 38,
        "text": "آیا در آنها این حقیقت نیامده است که هیچ گنهکاری بار گناه دیگری را بر دوش نمی\u200cگیرد؟ پس چگونه سخن آن کس را که گفت: تو انفاق مکن، من گناهانت را برعهده می\u200cگیرم باور کرده است؟"
      },
      {
        "index": 39,
        "text": "مگر در کتاب\u200cهای ابراهیم و موسی این حقیقت بیان نشده است که برای انسان جز آنچه برای به دست آوردنش تلاش کرده است چیزی نیست؟"
      },
      {
        "index": 40,
        "text": "و این که تلاشش در قیامت ـ که دیری نمی\u200cگذرد ـ مشاهده خواهد شد."
      },
      {
        "index": 41,
        "text": "سپس در برابر عملش کاملترین سزا را به او خواهند داد."
      },
      {
        "index": 42,
        "text": "و این که همه چیز به پروردگارت منتهی می\u200cشود."
      },
      {
        "index": 43,
        "text": "و این که تنها اوست که خندیدن و گریستن را در آدمیان پدید آورده است."
      },
      {
        "index": 44,
        "text": "و این که تنها اوست که میرانده و حیات بخشیده است."
      },
      {
        "index": 45,
        "text": "و این که خداست که دو گونه نر و ماده را آفریده است،"
      },
      {
        "index": 46,
        "text": "از نطفه، آن گاه که در رحم ریخته می\u200cشود."
      },
      {
        "index": 47,
        "text": "و این که آفرینشِ دیگر (پدید آوردن سرای آخرت) برعهده اوست."
      },
      {
        "index": 48,
        "text": "و این که اوست که توانگری داده و دولت و مکنت بخشیده است."
      },
      {
        "index": 49,
        "text": "و این که اوست پروردگار ستاره (شِعری)."
      },
      {
        "index": 50,
        "text": "و این که اوست که قوم هود، عادِ نخستین را به عذاب هلاک ساخت."
      },
      {
        "index": 51,
        "text": "و نیز قوم ثمود را، و هیچ یک از کافرانِ آن قوم را باقی نگذاشت."
      },
      {
        "index": 52,
        "text": "و قوم نوح را نیز پیش از عادیان و ثمودیان نابود کرد. آنان از قوم عاد و ثمود ستمکارتر و سرکش\u200cتر بودند."
      },
      {
        "index": 53,
        "text": "و شهرهای زیر و زبر شده قوم لوط را در هم فرو ریخت."
      },
      {
        "index": 54,
        "text": "و بر آنها پوشانید عذابی را که پوشانید."
      },
      {
        "index": 55,
        "text": "پس ای انسان، در کدام یک از نعمت\u200cهای پروردگارت تردید روا می\u200cداری؟"
      },
      {
        "index": 56,
        "text": "این قرآن هشداری است از جمله هشدارهای نخستین."
      },
      {
        "index": 57,
        "text": "[هشدار می\u200cدهد که [رستاخیز نزدیک شده است."
      },
      {
        "index": 58,
        "text": "و جز خدا هیچ کس قادر نیست عذاب آن را برطرف کند."
      },
      {
        "index": 59,
        "text": "پس چرا از این سخن که شما را به نجات از عذاب رستاخیز فرا می\u200cخواند در شگفت شده\u200cاید و آن را انکار می\u200cکنید؟"
      },
      {
        "index": 60,
        "text": "چرا آن را به استهزا گرفته\u200cاید و به آن می\u200cخندید و به حال خود نمی\u200cگریید؟"
      },
      {
        "index": 61,
        "text": "و به بیهودگی روزگار می\u200cگذرانید؟"
      },
      {
        "index": 62,
        "text": "آری، از آن روی که خدا پروردگار شماست و رستاخیز در انتظارتان، پس خدا را سجده کنید و او را بپرستید تا عذاب آن روز را از شما بگرداند."
      }
    ],
    "index": 53
  },
  {
    "aya": [
      {
        "index": 1,
        "text": "قیامت بسیار نزدیک گردید و ماه شکافت و دو پاره شد."
      },
      {
        "index": 2,
        "text": "و اگر این مشرکانِ لجوج آیت و معجزه\u200cای ببینند روی برتافته و می\u200cگویند: افسونی است در پی افسونی دیگر."
      },
      {
        "index": 3,
        "text": "آنان پیامبر و نشانه\u200cهای رسالتش را تکذیب کردند و از پی هواهای نفسانی خود رفتند، در صورتی که هر امری سرانجام در جایگاه خود قرار خواهد گرفت و درستی یا نادرستی آن آشکار خواهد شد."
      },
      {
        "index": 4,
        "text": "قطعاً از اخبار امّت\u200cهای گذشته که به عذاب الهی هلاک شدند و از اخبار عذاب روز رستاخیز، آنچه در آن پند و عبرت است به آنان رسیده است."
      },
      {
        "index": 5,
        "text": "قرآن حکمتی رسا و کامل است، ولی آن را دروغ انگاشتند و از پی هوای نفس خود رفتند; از این رو اخطارها به حالشان سود نمی\u200cدهد."
      },
      {
        "index": 6,
        "text": "پس تو ـ ای پیامبر ـ از آنان روی بگردان و بر اخطارشان اصرار مکن و یاد کن روزی را که آن دعوت کننده آنان را به سوی چیزی سخت و دشوار که آن را تصوّر نمی\u200cکردند، فرا می\u200cخواند."
      },
      {
        "index": 7,
        "text": "آنان در حالی که چشمانشان در اثر ذلّت فرو افتاده از گورها بیرون می\u200cآیند و آن چنان درهم و برهم می\u200cشوند که گویی ملخ\u200cهایی پراکنده\u200cاند."
      },
      {
        "index": 8,
        "text": "شتابان به سوی آن دعوت کننده می\u200cروند و دعوتش را اجابت می\u200cکنند. کافران می\u200cگویند: امروز روزی سخت و دشوار است."
      },
      {
        "index": 9,
        "text": "پیش از قوم تو، قوم نوح نیز رسالت پیامبران را دروغ انگاشتند; از این رو بنده ما نوح را تکذیب کردند و گفتند: او دیوانه است و از سوی جنّیان به گفتن این سخنان وادار می\u200cشود."
      },
      {
        "index": 10,
        "text": "پس نوح پروردگارش را خواند که: پروردگارا، من شکست خورده\u200cام، انتقام مرا بستان."
      },
      {
        "index": 11,
        "text": "[ما هم دعایش را اجابت کردیم،] پس درهای آسمان را با آبی ریزان گشودیم و بارانی شدید و پی درپی فرو ریختیم."
      },
      {
        "index": 12,
        "text": "و زمین را به صورت چشمه\u200cهای آب شکافتیم; پس آب\u200cهای فرود آمده از آسمان با آب\u200cهای جوشیده از زمین به همان اندازه که برای طوفان مقدّر شده بود به هم پیوست."
      },
      {
        "index": 13,
        "text": "و نوح را بر کشتیِ ساخته شده از الوارها و میخ\u200cها برنشاندیم."
      },
      {
        "index": 14,
        "text": "آن کشتی با مراقبت و حراست همه جانبه ما بر روی آب روان بود. چنین تدبیر کردیم تا نوح را که به او کافر شدند و رسالتش را انکار کردند پاداش دهیم."
      },
      {
        "index": 15,
        "text": "و به راستی آن کشتی را باقی گذاشتیم تا نشانه و دلیلی باشد برای هر کسی که درس عبرت می\u200cآموزد. اینک آیا کسی هست که متذکّر شود و درستیِ پیام رسولان را دریابد؟"
      },
      {
        "index": 16,
        "text": "حال که از سرگذشت قوم نوح آگاه شدید، آیا دانستید که عذاب من و هشدارهایم چگونه بود؟ آیا عذاب من سخت نبود؟ آیا هشدارهایم راست و درست نبود؟"
      },
      {
        "index": 17,
        "text": "همانا ما معارف قرآن را برای فراگیری همگان آسان کردیم; پس آیا کسی هست که متذکّر شود و خدا را بشناسد و به صفات و افعال او پی ببرد؟"
      },
      {
        "index": 18,
        "text": "قوم عاد پیامبرشان را تکذیب کردند و به عذاب گرفتار آمدند; پس عذاب من و هشدارهای من چگونه بود؟"
      },
      {
        "index": 19,
        "text": "ما در برهه\u200cای از زمان که پیاپی برای آنان شوم بود، تندبادی سوزان بر آنان فرستادیم،"
      },
      {
        "index": 20,
        "text": "که مردم را از جا می\u200cکنْد [و وقتی آنها را بر زمین می\u200cافکند] گویی تنه\u200cهای نخلی بودند که از ریشه برآمده بودند."
      },
      {
        "index": 21,
        "text": "پس بنگر که عذاب من و هشدارهایم چگونه بود. آیا عذاب من سخت نبود؟ آیا هشدارهایم راست و درست نبود؟"
      },
      {
        "index": 22,
        "text": "همانا ما معارف قرآن را برای فراگیری همگان آسان کردیم; پس آیا کسی هست که متذکّر شود و خدا را بشناسد و به صفات و افعال او پی ببرد؟"
      },
      {
        "index": 23,
        "text": "قوم ثمود نیز هشدارها را دروغ انگاشتند."
      },
      {
        "index": 24,
        "text": "و گفتند: آیا از بشری که از جنس خود ما و یکّه و تنهاست و هیچ عِدّه و عُدّه\u200cای ندارد پیروی کنیم؟ در این صورت ما قطعاً در گمراهی و جنونی شگفت خواهیم بود."
      },
      {
        "index": 25,
        "text": "آیا از میان ما وحی فقط بر او القا شده است؟ او بر ما هیچ امتیازی ندارد، بلکه بسیار دروغ پرداز و متکبّر است و می\u200cخواهد بدین وسیله بر ما بزرگی کند."
      },
      {
        "index": 26,
        "text": "فردا به زودی خواهند دانست که دروغ پرداز و متکبّر کیست."
      },
      {
        "index": 27,
        "text": "به پیامبرشان صالح گفتیم: همانا ما به شیوه اعجاز، آن شتری را که می\u200cخواهند برایشان می\u200cفرستیم تا آنان را بیازماییم; پس در انتظار [عملکرد] آنان باش و بر آزارشان شکیبایی کن."
      },
      {
        "index": 28,
        "text": "و به او گفتیم: به آنان اعلام کن که آب چشمه میان آنان و شتر سهمیه بندی شده است و برای هر سهمی از شُرب صاحب آن حاضر می\u200cشود."
      },
      {
        "index": 29,
        "text": "پس [از چندی] رفیقشان را صدا کردند که شتر را از پای درآورد; او هم پی کردن و کشتن شتر را برعهده گرفت و آن را پی کرد و کشت."
      },
      {
        "index": 30,
        "text": "اینک بنگرید که عذاب من و هشدارهایم چگونه بود؟"
      },
      {
        "index": 31,
        "text": "ما بانگی مهیب بر آنان فرستادیم و آنان همچون خار و خاشاکی که آغل داران برای دام هایشان جمع آوری می\u200cکنند، خشک و بی رمق شدند."
      },
      {
        "index": 32,
        "text": "همانا ما قرآن را برای فراگیری همگان آسان کردیم; پس آیا کسی هست که متذکّر شود و خدا را بشناسد و به صفات و افعال او پی ببرد؟"
      },
      {
        "index": 33,
        "text": "قوم لوط نیز هشدارها را دروغ انگاشتند."
      },
      {
        "index": 34,
        "text": "ما هم بر آنان بادی که سنگبارانشان می\u200cکرد فرستادیم و تنها خاندان لوط بودند که آنان را در سحرگاهی [با بیرون بردن از شهر] نجات بخشیدیم."
      },
      {
        "index": 35,
        "text": "تا بدین وسیله به آنان از جانب خود نعمتی بزرگ داده باشیم، زیرا آنان از سپاسگزاران بودند و ما هر که را سپاسگزار باشد همین گونه پاداش می\u200cدهیم."
      },
      {
        "index": 36,
        "text": "بی گمان لوط قومش را از عذابی که ایشان را بدان گرفتیم، بیم داده بود، ولی آنان در هشدار و اخطار او تشکیک کرده به بحث و جدال پرداختند."
      },
      {
        "index": 37,
        "text": "و از او خواستند تا مهمانانش را (فرشتگانی که به صورت انسان\u200cها نزد او بودند) در اختیارشان نهد; ما هم چشمانشان را محو کردیم و فروغ از دیدگانشان گرفتیم، پس [گفتیم:] عذاب مرا و آنچه شما را بدان هشدار دادم بچشید!"
      },
      {
        "index": 38,
        "text": "و همانا در سپیده دمی، عذابی تخلّف ناپذیر به سراغشان آمد."
      },
      {
        "index": 39,
        "text": "پس [به آنان گفتیم:] عذاب مرا و آنچه شما را بدان هشدار دادم بچشید!"
      },
      {
        "index": 40,
        "text": "همانا ما قرآن را برای فراگیری همگان آسان کردیم; پس آیا کسی هست که متذکّر شود و خدا را بشناسد و به صفات و افعال او پی ببرد؟"
      },
      {
        "index": 41,
        "text": "و قطعاً هشدارها به فرعونیان نیز رسید."
      },
      {
        "index": 42,
        "text": "ولی آنان همه آیات ما را دروغ انگاشتند; ما هم آنان را به عذاب گرفتیم، گرفتنِ شکست ناپذیری مقتدر."
      },
      {
        "index": 43,
        "text": "ای امّت محمّد، آیا کافران شما، از این امّت\u200cهایی که فرجام شومشان را یاد کردیم، در برخورداری از امکانات زندگی بهترند تا از کیفر ما در امان باشند، یا در کتاب\u200cهای آسمانی مصونیّت شما از عذاب الهی ثبت شده است اگرچه کفرپیشه و گنهکار باشید؟"
      },
      {
        "index": 44,
        "text": "نه، چنین نیست. آیا کفرپیشگان شما می\u200cگویند: ما امّتی متحد و یکپارچه\u200cایم و هر کس بخواهد به ما گزندی برساند، از او انتقام می\u200cگیریم؟"
      },
      {
        "index": 45,
        "text": "به زودی آن امّت متحد در جنگ بدر مغلوب می\u200cشوند و به میدان کارزار پشت می\u200cکنند و می\u200cگریزند."
      },
      {
        "index": 46,
        "text": "و این پایان کیفرشان نیست، بلکه وعده گاهشان رستاخیز است، و رستاخیز از هر بلایی سخت\u200cتر و از هر ناگواری تلخ\u200cتر است."
      },
      {
        "index": 47,
        "text": "رستاخیز برای آنان سخت خواهد بود، زیرا آنان مجرمند و مجرمان بهشت را نخواهند یافت و وارد آتشی برافروخته خواهند شد;"
      },
      {
        "index": 48,
        "text": "روزی که بر چهره هایشان در آتش کشیده می\u200cشوند. آن روز به آنان گفته می\u200cشود: بچشید گزندی را که از دوزخ به شما می\u200cرسد!"
      },
      {
        "index": 49,
        "text": "این بدان جهت است که ما هر چیزی را به اندازه آفریده\u200cایم و برای مجرمان چنین مقرر کرده\u200cایم که از بهشت محروم باشند و به دوزخ درآیند."
      },
      {
        "index": 50,
        "text": "و فرمان ما برای تحقّق یافتن هر پدیده\u200cای جز یک فرمان نیست و نیاز به تکرار و گذشت زمان ندارد و همچون دیدنِ با چشم، بی درنگ پدید می\u200cآید."
      },
      {
        "index": 51,
        "text": "و به یقین که هم مسلکان شما را به عذاب هلاک کردیم; پس آیا کسی هست که متذکّر شود و دریابد [که فرجام تکذیب پیامبران عذاب است]؟"
      },
      {
        "index": 52,
        "text": "و هر چه به جای آورده\u200cاند در نامه اعمالشان ثبت است."
      },
      {
        "index": 53,
        "text": "و هر کار خرد و کلانی که انجام داده\u200cاند در آن نوشته شده است."
      },
      {
        "index": 54,
        "text": "به یقین، تقواپیشگان در بوستان\u200cهایی بهشتی و در کنار جویبارهایی بزرگ خواهند بود."
      },
      {
        "index": 55,
        "text": "در جایگاهی که همه نعمت\u200cهای آن حقیقی است; در حضور خدا که فرمانروایی مقتدر است."
      }
    ],
    "index": 54
  },
  {
    "aya": [
      {
        "index": 1,
        "text": "خدای رحمان"
      },
      {
        "index": 2,
        "text": "به رحمت گسترده اش قرآن را به جنّ و انس آموخت."
      },
      {
        "index": 3,
        "text": "انسان را آفرید."
      },
      {
        "index": 4,
        "text": "به او سخن گفتن را تعلیم داد تا اندیشه و احساس خود را آشکار سازد."
      },
      {
        "index": 5,
        "text": "خورشید و ماه بر طبق حسابی که از سوی او مقرّر شده است، پیوسته در حرکت\u200cاند."
      },
      {
        "index": 6,
        "text": "و بوته و درخت فرمانبردار اویند و به این طریق او را سجده می\u200cکنند. (ریشه\u200cهای خود را در خاک فرو می\u200cبرند تا نیازشان را آشکار سازند)."
      },
      {
        "index": 7,
        "text": "و آسمان را برافراشت و هرگونه ابزار سنجش را در میان نهاد (تا باورها، گفتارها، کارها و دیگر چیزها با آن سنجیده شود)."
      },
      {
        "index": 8,
        "text": "پس نباید در وزن کردن اشیاء از اندازه\u200cای که ترازو نشان می\u200cدهد درگذرید."
      },
      {
        "index": 9,
        "text": "و باید سنجش اشیاء را به عدل و داد برپا دارید و از ترازو نکاهید."
      },
      {
        "index": 10,
        "text": "و زمین را برای مردم نهاد."
      },
      {
        "index": 11,
        "text": "در آن، میوه و درختان خرما با خوشه\u200cهای غلاف دار است;"
      },
      {
        "index": 12,
        "text": "و نیز دانه سبوس دار و گیاه خوشبو."
      },
      {
        "index": 13,
        "text": "پس ای جنّیان و انسیان، کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 14,
        "text": "خدای رحمان انسان را از گِلی خشکیده که همچون سفال بود آفرید."
      },
      {
        "index": 15,
        "text": "و جن را از زبانه\u200cای خالص، از آتشی [ویژه] پدید آورد."
      },
      {
        "index": 16,
        "text": "پس ای جن و انس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 17,
        "text": "خدای رحمان پروردگار دو خاور و پروردگار دو باختر است، (خاور و باختر خورشید در زمستان و تابستان)."
      },
      {
        "index": 18,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 19,
        "text": "آن دو دریای شور و شیرین را که پیوسته باهم برخورد می\u200cکنند در هم آمیخت."
      },
      {
        "index": 20,
        "text": "میان آن دو حایلی است که از حدّ خود درنمی گذرند و هیچ یک بر دیگری غالب نمی\u200cشود."
      },
      {
        "index": 21,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 22,
        "text": "از آن دو دریا مروارید درشت و ریز بیرون می\u200cآید."
      },
      {
        "index": 23,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 24,
        "text": "کشتی\u200cهای ساخته و پرداخته شده دست بشر که در دریا روانند و در عظمت و بلندی همچون کوه\u200cها هستند از آنِ خدایند."
      },
      {
        "index": 25,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 26,
        "text": "هر که روی زمین است ـ از جنّ و انس ـ فانی خواهد شد."
      },
      {
        "index": 27,
        "text": "و پروردگارت که شکوهمند و گرامی است با همه صفات ارجمند و زیبایش باقی می\u200cماند."
      },
      {
        "index": 28,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 29,
        "text": "هر که در آسمان\u200cها و زمین است همواره حاجت خود را از او می\u200cطلبد، زیرا از هر جهت به وی نیازمند است. هر روز (و هر زمان) خداوند در کاری بدیع است غیر از کار گذشته و آینده."
      },
      {
        "index": 30,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 31,
        "text": "ای جنّیان و انسیان، ای دو مخلوق وزین آفرینش به زودی نظام این جهان را برمی اندازیم و جهانی دیگر پدید می\u200cآوریم و در آن جا به کار شما خواهیم پرداخت."
      },
      {
        "index": 32,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 33,
        "text": "در آن جا به شما می\u200cگوییم: ای گروه جنّ و انس، اگر می\u200cتوانید از کرانه\u200cهای آسمان\u200cها و زمین بگذرید و از تحت قدرت خدا خارج شوید و خود را از کیفر او برهانید، بگذرید، ولی هرگز نمی\u200cتوانید بگذرید، جز با نیرویی عظیم که آن هم در اختیار شما نیست."
      },
      {
        "index": 34,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 35,
        "text": "در آن روز بر سرتان شعله آتش و دودی فرو فرستاده می\u200cشود ولی یکدیگر را یاری نمی\u200cکنید و از بلا نمی\u200cرهانید."
      },
      {
        "index": 36,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 37,
        "text": "پس آن گاه که آسمان شکافته شود و همچون چرم سرخ، گلگون گردد [رستاخیز فرا می\u200cرسد]."
      },
      {
        "index": 38,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 39,
        "text": "آن روز که قیامت برپا می\u200cشود، هیچ جنّ و انسی را از گناهش نمی\u200cپرسند."
      },
      {
        "index": 40,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 41,
        "text": "آری، از آنان نمی\u200cپرسند که چه کرده\u200cاند، بلکه مجرمان با علامتی که در چهره دارند شناخته می\u200cشوند; آن گاه موهای پیشانی و پاهایشان را می\u200cگیرند و آنان را به دوزخ می\u200cافکنند."
      },
      {
        "index": 42,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 43,
        "text": "سپس گفته می\u200cشود: این است دوزخی که مجرمان آن را انکار می\u200cکردند."
      },
      {
        "index": 44,
        "text": "آنان میان آتش و آبی داغ و بس جوشان می\u200cگردند."
      },
      {
        "index": 45,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 46,
        "text": "و برای کسی که از مقام پروردگارش بترسد (خود را در برابر او بنده بداند) دو بهشت است: بهشتی به سزای اعمالش و بهشتی براساس فزون بخشی خدا."
      },
      {
        "index": 47,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 48,
        "text": "دو بهشتی که دارای انواع میوه\u200cها و محصولات\u200cاند."
      },
      {
        "index": 49,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 50,
        "text": "در آنها دو چشمه روان است که در وصف نیاید."
      },
      {
        "index": 51,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 52,
        "text": "در آن دو بهشت از هر میوه\u200cای دو گونه است."
      },
      {
        "index": 53,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 54,
        "text": "این در حالی است که آنان بر بالش\u200cها تکیه زده و بر فرش\u200cهایی با آسترهایی از دیبای ستبر نشسته\u200cاند، و میوه\u200cهای چیدنیِ آن دو بهشت، نزدیک و در دسترس است."
      },
      {
        "index": 55,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 56,
        "text": "در آن جا همسرانی است که چشم بر شوهران خود دوخته و دیده از غیر آنها فرو بسته\u200cاند و پیش از آنان هیچ انس و جنّی با آنها آمیزش نکرده است."
      },
      {
        "index": 57,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 58,
        "text": "آنها در لطافتِ رنگ، درخشندگی و زیبایی گویی یاقوت و مرجانند."
      },
      {
        "index": 59,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 60,
        "text": "این است احسان خدا به کسانی که از مقام او می\u200cترسند; مگر سزای نیکی جز نیکی است؟"
      },
      {
        "index": 61,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 62,
        "text": "و در مرتبه\u200cای فروتر از آن دو بهشت، دو بهشت دیگر نیز هست."
      },
      {
        "index": 63,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 64,
        "text": "چنان سرسبز و با طراوت است که از شدّت سبزی سیه گون می\u200cنماید."
      },
      {
        "index": 65,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 66,
        "text": "در آن جا دو چشمه\u200cای که می\u200cجوشد و فواره می\u200cزند جاری است."
      },
      {
        "index": 67,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 68,
        "text": "در آن دو بهشت درختان میوه و خرما و انار است."
      },
      {
        "index": 69,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 70,
        "text": "در آن جا زنانی نیکوخوی و زیباروی هستند."
      },
      {
        "index": 71,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 72,
        "text": "حوریانی با چشم\u200cهایی درشت و سیاه که به همسران خود اختصاص دارند و در خیمه\u200cها از نگاه دیگران مصونند."
      },
      {
        "index": 73,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 74,
        "text": "پیش از آنان هیچ انس و جنّی با آنها آمیزش نکرده است."
      },
      {
        "index": 75,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 76,
        "text": "بهشتیان حالی که تکیه زده بر روی بالش\u200cهای سبز رنگ و فرش\u200cهای فاخر نشسته\u200cاند، از مواهب بهشت بهره می\u200cبرند."
      },
      {
        "index": 77,
        "text": "پس کدام یک از نعمت\u200cهای پروردگارتان را انکار می\u200cکنید؟"
      },
      {
        "index": 78,
        "text": "خجسته و پر برکت است نام پروردگارت همو که شکوهمند و گرامی است."
      }
    ],
    "index": 55
  },
  {
    "aya": [
      {
        "index": 1,
        "text": "آن گاه که حادثه قیامت رخ دهد، مؤمنان کامیاب و کافران زیانکار گردند."
      },
      {
        "index": 2,
        "text": "در وقوع این حادثه هیچ دروغ و خلاف گویی نیست."
      },
      {
        "index": 3,
        "text": "آن رویداد، نظام کنونی دنیا را زیر و رو می\u200cکند."
      },
      {
        "index": 4,
        "text": "آن گاه که زمین با لرزشی سخت لرزانده شود،"
      },
      {
        "index": 5,
        "text": "و کوه\u200cها به شدّت متلاشی و ذرّه ذرّه شوند،"
      },
      {
        "index": 6,
        "text": "و غباری پراکنده گردند،"
      },
      {
        "index": 7,
        "text": "و شما مردم سه گروه شوید."
      },
      {
        "index": 8,
        "text": "آن سه گروه عبارتند از: نیکبختان، نیکبختان کیانند!"
      },
      {
        "index": 9,
        "text": "و تیره بختان، تیره بختان کیانند!"
      },
      {
        "index": 10,
        "text": "و سبقت گیرندگان در کارهای نیک که به سوی آمرزش الهی و بهشت برین سبقت خواهند گرفت."
      },
      {
        "index": 11,
        "text": "آنان مقرّبان درگاه خدایند."
      },
      {
        "index": 12,
        "text": "که در بهشت\u200cهای پرنعمت جای خواهند داشت."
      },
      {
        "index": 13,
        "text": "مقرّبان درگاه خدا گروهی انبوه از امّت\u200cهای پیامبران پیشین\u200cاند."
      },
      {
        "index": 14,
        "text": "و گروهی اندک از امّت اسلام، این آخرین امّت."
      },
      {
        "index": 15,
        "text": "آنان بر تخت\u200cهایی بافته شده قرار دارند."
      },
      {
        "index": 16,
        "text": "و رو به روی یکدیگر با کمال اُلفت بر آنها تکیه زده\u200cاند."
      },
      {
        "index": 17,
        "text": "در آن جا پسرانی هماره نوجوان و شاداب، به خدمت بر گردشان می\u200cگردند."
      },
      {
        "index": 18,
        "text": "با جام\u200cهایی از نوشیدنی\u200cها، و با آبریزها و جامی لبریز از باده زلال و روان."
      },
      {
        "index": 19,
        "text": "نه از نوشیدن آن سر درد گیرند و نه از آن مست و بی خرد شوند."
      },
      {
        "index": 20,
        "text": "آن پسرانِ خدمتگزار با هرگونه میوه که مقرّبان برگزینند،"
      },
      {
        "index": 21,
        "text": "و با هر گوشت پرنده\u200cای که بدان رغبت کنند، بر گردشان می\u200cگردند."
      },
      {
        "index": 22,
        "text": "مقرّبان را حوریانی است که چشمانی سیاه و درشت دارند."
      },
      {
        "index": 23,
        "text": "حوریانی همچون مرواریدِ نهفته در صدف، درخشان و دور از دست."
      },
      {
        "index": 24,
        "text": "این نعمت\u200cها را به آنان ارزانی می\u200cداریم تا سزایی باشد برای کارهای پسندیده\u200cای که می\u200cکردند."
      },
      {
        "index": 25,
        "text": "در آن جا نه سخن بیهوده ای می\u200cشنوند و نه به ارتکاب گناهی متّهم می\u200cشوند."
      },
      {
        "index": 26,
        "text": "آنان جز سلام که در میانشان رایج است سخنی نمی\u200cشنوند."
      },
      {
        "index": 27,
        "text": "امّا اصحاب دست راست، همان نیکبختان، کیانند اصحاب دست راست؟!"
      },
      {
        "index": 28,
        "text": "آنان زیر درختانِ کُنار بی خار جای می\u200cگیرند;"
      },
      {
        "index": 29,
        "text": "زیر درختان موز که میوه آنها بر هم چیده شده است;"
      },
      {
        "index": 30,
        "text": "زیر سایه\u200cای همواره گسترده;"
      },
      {
        "index": 31,
        "text": "و در کنار آبی ریزان و پیوسته روان;"
      },
      {
        "index": 32,
        "text": "و در میان میوه\u200cهایی فراوان،"
      },
      {
        "index": 33,
        "text": "که نه پایان می\u200cپذیرد و نه منعی پدید می\u200cآید."
      },
      {
        "index": 34,
        "text": "در کنار همسرانی بلندمرتبه و زیبا."
      },
      {
        "index": 35,
        "text": "به یقین ما آنان را پدید آورده و به گونه\u200cای پرورانده\u200cایم که شادابی و زیبایی شان دگرگون نمی\u200cشود."
      },
      {
        "index": 36,
        "text": "و آنان را هماره دوشیزه گردانیده\u200cایم."
      },
      {
        "index": 37,
        "text": "و دلباخته همسرانشان و همسن و سال آنان ساخته\u200cایم."
      },
      {
        "index": 38,
        "text": "اینها همه برای اصحاب دست راست است."
      },
      {
        "index": 39,
        "text": "آنان جمعیّتی انبوه از امّت\u200cهای پیامبران گذشته\u200cاند."
      },
      {
        "index": 40,
        "text": "و نیز جمعیّتی انبوه از امّت اسلام، این آخرین امّت."
      },
      {
        "index": 41,
        "text": "و امّا اصحاب دست چپ، همان نامبارکانِ تیره بخت، و کیانند اصحاب دست چپ؟!"
      },
      {
        "index": 42,
        "text": "آنان در میان حرارتی سوزان و آبی بس داغ و جوشان به سر می\u200cبرند."
      },
      {
        "index": 43,
        "text": "و در سایه\u200cای از دود سیاه;"
      },
      {
        "index": 44,
        "text": "سایه\u200cای که نه خنک است و نه خوش."
      },
      {
        "index": 45,
        "text": "این بدان سبب است که آنان پیش از این در دنیا، در اثر نعمت\u200cهای خدا سرمست شده و بخشنده نعمت را از یاد برده بودند."
      },
      {
        "index": 46,
        "text": "و بر شکستن آن پیمان بزرگ (پرستش خدای یکتا) اصرار میورزیدند و بندگی او را گردن نمی\u200cنهادند."
      },
      {
        "index": 47,
        "text": "و می\u200cگفتند: آیا چون مُردیم و خاک گشتیم و چند استخوانی [پوسیده] شدیم، آیا به راستی دوباره برانگیخته می\u200cشویم؟"
      },
      {
        "index": 48,
        "text": "و آیا پدران نخستین ما که نابود شده\u200cاند، آنها هم برانگیخته می\u200cشوند؟"
      },
      {
        "index": 49,
        "text": "بگو: قطعاً مردم نخستین و آیندگان،"
      },
      {
        "index": 50,
        "text": "برای موعدی معیّن که نزد خدا روزی معلوم است، گردآوری خواهند شد."
      },
      {
        "index": 51,
        "text": "پس شما ای کسانی که راه حق را گم کرده\u200cاید و آن را دروغ می\u200cانگارید،"
      },
      {
        "index": 52,
        "text": "قطعاً از درخت زقّوم خواهید خورد."
      },
      {
        "index": 53,
        "text": "و شکم هایتان را از آن پر خواهید کرد."
      },
      {
        "index": 54,
        "text": "آن گاه روی آن از آب جوش خواهید نوشید;"
      },
      {
        "index": 55,
        "text": "آن را همچون نوشیدن شتران تشنه، می\u200cآشامید."
      },
      {
        "index": 56,
        "text": "این است آنچه در روز جزا بدان پذیرایی می\u200cشوند."
      },
      {
        "index": 57,
        "text": "ای منکران رستاخیز، ماییم که شما را آفریده\u200cایم، پس چرا سخن ما را درباره رستاخیز باور نمی\u200cکنید؟"
      },
      {
        "index": 58,
        "text": "به من بگویید، این نطفه که در رحم\u200cها می\u200cریزید،"
      },
      {
        "index": 59,
        "text": "آیا شمایید که آن را به صورت انسان درمی آورید یا ماییم که آن را به صورت انسان درمی آوریم؟"
      },
      {
        "index": 60,
        "text": "ماییم که مرگ را میان شما مقدّر کرده\u200cایم و ما در پدید آمدن مرگ، مغلوب اسباب ویرانگر حیات نیستیم."
      },
      {
        "index": 61,
        "text": "مرگ را میان شما مقدّر کردیم تا امثال شما را جایگزین شما سازیم و شما آدمیان را در آفرینش دیگری که از آن آگاهی ندارید درآوریم."
      },
      {
        "index": 62,
        "text": "به یقین، شما آفرینش نخست را که آفرینش این جهان است شناخته\u200cاید، پس چرا از این رهگذر امکان تحقق جهان دیگر بلکه ضرورت آن را درنمی یابید؟"
      },
      {
        "index": 63,
        "text": "به من بگویید، آنچه را کِشت می\u200cکنید،"
      },
      {
        "index": 64,
        "text": "آیا شما آن را می\u200cرویانید و به ثمر می\u200cنشانید یا ما رویاننده و به ثمر نشاننده آنیم؟"
      },
      {
        "index": 65,
        "text": "اگر بخواهیم آن را به صورت خاشاک درمی آوریم، آن گاه شما از آنچه بر کِشتتان رسیده است شگفت زده درباره آن گفتوگو می\u200cکنید،"
      },
      {
        "index": 66,
        "text": "که به راستی که ما زیاندیده\u200cایم،"
      },
      {
        "index": 67,
        "text": "بلکه ما از رزق خود محروم شده\u200cایم."
      },
      {
        "index": 68,
        "text": "به من بگویید، این آبی که می\u200cآشامید،"
      },
      {
        "index": 69,
        "text": "آیا شما آن را از ابر فرود آورده\u200cاید یا ما فرودآورنده\u200cایم؟"
      },
      {
        "index": 70,
        "text": "اگر بخواهیم آن را شور می\u200cگردانیم; پس چرا سپاس خدا نمی\u200cگزارید؟"
      },
      {
        "index": 71,
        "text": "به من بگویید، این آتشی که شما با کشیدن شاخه دو درخت (مَرْخ و عَفار) به یکدیگر، می\u200cافروزید،"
      },
      {
        "index": 72,
        "text": "آیا شما درخت آن را آفریده و پرورش داده\u200cاید یا ما آفریننده و پرورش دهنده آنیم؟"
      },
      {
        "index": 73,
        "text": "ما این آتش را مایه تذکّر و وسیله استفاده برای کسانی که در بیابان فرود می\u200cآیند قرار داده\u200cایم."
      },
      {
        "index": 74,
        "text": "پس نام پروردگارت را که بزرگ است به پاکی و پیراستگی از هر عیب و کاستی یاد کن."
      },
      {
        "index": 75,
        "text": "سوگند یاد می\u200cکنم به جایگاه\u200cهای ستارگان در آسمان،"
      },
      {
        "index": 76,
        "text": "و بی تردید این سوگند ـ اگر بدانید ـ سوگندی است بزرگ!"
      },
      {
        "index": 77,
        "text": "که این کتاب، قرآنی گرانمایه و ارجمند است."
      },
      {
        "index": 78,
        "text": "و در لوحی که از هرگونه تغییر و دگرگونی مصون است قرار دارد."
      },
      {
        "index": 79,
        "text": "و جز پیراستگان از گناه هیچ کس به علم آن دسترسی نخواهد داشت."
      },
      {
        "index": 80,
        "text": "آن از نزد پروردگار جهانیان فرو فرستاده شده است."
      },
      {
        "index": 81,
        "text": "آیا این سخن را که از جانب خداست سبک می\u200cشمرید و به آن توجه نمی\u200cکنید."
      },
      {
        "index": 82,
        "text": "و نصیب خود را از آن، تنها این قرار می\u200cدهید که آن را دروغ بشمارید؟"
      },
      {
        "index": 83,
        "text": "اگر مرگ به تقدیر خدا نیست، چرا آن گاه که جانِ محتضر به گلو می\u200cرسد،"
      },
      {
        "index": 84,
        "text": "و شما هنگام جان سپردنش او را می\u200cبینید،"
      },
      {
        "index": 85,
        "text": "و ما از شما به او نزدیک تریم ولی شما ما و فرشتگان ما را نمی\u200cبینید،"
      },
      {
        "index": 86,
        "text": "اگر رستاخیز حقیقت ندارد و برای شما در برابر اعمالتان جزا و پاداشی نیست،"
      },
      {
        "index": 87,
        "text": "اگر راست می\u200cگویید که چنین روزی نیست چرا جانِ آن محتضر را به او باز نمی\u200cگردانید؟"
      },
      {
        "index": 88,
        "text": "ما جان او را می\u200cستانیم; پس اگر از مقرّبان باشد،"
      },
      {
        "index": 89,
        "text": "پاداش او راحتی و رهایی از هر درد و اندوه، و بهشتی پر نعمت است."
      },
      {
        "index": 90,
        "text": "و اگر از اصحاب دست راست [آن نیکبختان و خجستگان] باشد،"
      },
      {
        "index": 91,
        "text": "از سوی دوستان و همدمان تو که همه از اصحاب دست راستند، برای تو جز خیر و سلامت نیست."
      },
      {
        "index": 92,
        "text": "و امّا اگر آن کسی که جانش را می\u200cستانیم از کسانی باشد که حق را دروغ انگاشته و گمراه بوده\u200cاند،"
      },
      {
        "index": 93,
        "text": "با آبی جوشان پذیرایی خواهد شد."
      },
      {
        "index": 94,
        "text": "و به آتش سوزان دوزخ درخواهد آمد."
      },
      {
        "index": 95,
        "text": "قطعاً این سخن که درباره گروه\u200cهای سه گانه یادآور شدیم، راست و درست است و شکّ و تردیدی در آن نیست."
      },
      {
        "index": 96,
        "text": "پس نام پروردگار بزرگ خویش را به پاکی و پیراستگی از هر عیب و نقصی یاد کن."
      }
    ],
    "index": 56
  },
  {
    "aya": [
      {
        "index": 1,
        "text": "آنچه در آسمان\u200cها و زمین است، خدا را به پاکی و پیراستگی از هر عیب و نقصی یاد کرده\u200cاند و اوست مقتدر شکست ناپذیری که کارهایش همه متقن و استوار است."
      },
      {
        "index": 2,
        "text": "فرمانروایی آسمان\u200cها و زمین از آنِ اوست; حیات می\u200cبخشد و می\u200cمیراند و او بر انجام هر کاری تواناست."
      },
      {
        "index": 3,
        "text": "تنها اوست اوّل و آخر و ظاهر و باطن، و او به هر چیزی داناست."
      },
      {
        "index": 4,
        "text": "اوست آن که آسمان\u200cها و زمین را در شش مرحله آفرید، آن گاه بر تخت فرمانروایی استیلا یافت و به تدبیر امور هستی پرداخت. آنچه در زمین نفوذ می\u200cکند و آنچه از زمین برمی آید و آنچه از آسمان فرود می\u200cآید و آنچه در آن بالا می\u200cرود، همه را می\u200cداند، و هر کجا باشید او با شماست، و خدا به آنچه می\u200cکنید بیناست."
      },
      {
        "index": 5,
        "text": "فرمانروایی آسمان\u200cها و زمین تنها از آنِ اوست و کارها همه به او باز گردانده می\u200cشود و به دست او رقم می\u200cخورد."
      },
      {
        "index": 6,
        "text": "شب را در روز فرو می\u200cبرد و بر ساعات شب می\u200cافزاید و روز را در شب فرو می\u200cبرد و بر ساعات روز می\u200cافزاید، و او به اندیشه\u200cهای نهفته در سینه\u200cها آگاه است."
      },
      {
        "index": 7,
        "text": "ای مؤمنان، ایمان به خدا و رسول را در خود تقویت کنید و از اموالتان که خدا شما را در آنها جانشین دیگران قرار داده است در راه خدا انفاق کنید. پس کسانی از شما که ایمان آورده و در راه خدا انفاق کرده\u200cاند، پاداشی بزرگ خواهند داشت."
      },
      {
        "index": 8,
        "text": "شما را چه شده است که آن گونه که باید به خدا ایمان نمی\u200cآورید و از او در هر امری اطاعت نمی\u200cکنید، در حالی که پیامبر شما را فرا می\u200cخواند تا به پروردگارتان چنان که بایسته است ایمان بیاورید؟ اگر مؤمنید، قطعاً خدا آن روز که به یکتایی او و رسالت پیامبرش گواهی دادید، از شما پیمان گرفت که فرمانبردار او باشید."
      },
      {
        "index": 9,
        "text": "اوست آن که بر بنده اش محمّد آیاتی روشن از قرآن را که بیانگر احکام دین است، فرو می\u200cفرستد تا شما را از تاریکی\u200cها بیرون آورد و به سوی نور روانه سازد، و قطعاً خداوند به شما مهربان است و شما را از رحمت خود بهره مند می\u200cکند."
      },
      {
        "index": 10,
        "text": "و شما را چه شده است که در راه خدا انفاق نمی\u200cکنید با این که آسمان\u200cها و زمین و آنچه از این دو در اختیار شماست برایتان باقی نمی\u200cماند و به ارث به خدا می\u200cرسد؟ کسانی از شما که پیش از پیروزی، برای نبرد با کافران از اموال خود هزینه کردند و جنگیدند، با دیگران یکسان نیستند. آنان از کسانی که پس از پیروزی از دارایی\u200cهای خود برای نبرد هزینه کردند و جنگیدند، مرتبه\u200cای والاتر دارند. با این حال، خداوند به هر دو گروه پاداشی نیکو وعده داده است و خدا به آنچه انجام می\u200cدهید آگاه است."
      },
      {
        "index": 11,
        "text": "کیست آن که با انفاق مال خود، به خدا وامی نیکو دهد؟ که خداوند هنگام پرداخت وام، آن را دو چندان به او عطا می\u200cکند و در آخرت پاداشی نفیس و گرانمایه خواهد داشت."
      },
      {
        "index": 12,
        "text": "آن پاداش نفیس روزی به انفاق کنندگان داده می\u200cشود که مردان و زنان مؤمن را می\u200cبینی که نورشان پیشاپیش آنان و در طرف راستشان به سرعت می\u200cرود، چرا که خود به سوی درجات بهشت و مقام قرب الهی با شتاب در حرکت\u200cاند. فرشتگان به آنان می\u200cگویند: امروز مژدگانیِ شما باغ\u200cهایی آکنده از درختان است که از زیر آنها جویبارها روان است; جاودانه در آن جا خواهید بود. این است سعادت بزرگ."
      },
      {
        "index": 13,
        "text": "روزی که مردان و زنان منافق که در تاریکی\u200cها فرو رفته\u200cاند، به مؤمنان می\u200cگویند: در انتظار ما باشید تا به شما برسیم و از نور شما برگیریم. در پاسخ آنان گفته می\u200cشود: به دنیا که پشت سر نهادید باز گردید و با ایمان و کردار شایسته نوری بجویید که روشنایِی امروز برخاسته از ایمان و عمل شایسته دیروز است. آن گاه میان مؤمنان و منافقان دیواری کشیده می\u200cشود که مؤمنان را احاطه می\u200cکند و دری دارد; درونِ آن رحمت و بُرونش از جانب آن عذاب است."
      },
      {
        "index": 14,
        "text": "منافقان، اهل ایمان را ندا در می\u200cدهند که مگر ما با شما بر یک آیین نبودیم؟ مؤمنان می\u200cگویند: چرا، ولی شما خود را به بلا و هلاکت افکندید و در انتظار آن بودید که برای دین و دینداران سختی\u200cها پدید آید، و در شکّ و تردید به سر بردید و آرزوها شما را فریب داد، تا آن که فرمان خدا آمد و مرگْ شما را درگرفت، و شیطانِ حیله گر با نشان دادن جلوه\u200cهای عفو و رحمت خدا شما را اغفال کرد."
      },
      {
        "index": 15,
        "text": "پس امروز نه از شما منافقان و نه از کسانی که کافر شدند، فدیه\u200cای که خود را به وسیله آن از آتش دوزخ برهانید، گرفته نمی\u200cشود; جایگاهتان آتش است و آن تنها یاور شماست و بد بازگشتگاهی است."
      },
      {
        "index": 16,
        "text": "آیا برای کسانی که ایمان آورده\u200cاند هنگامِ آن نرسیده است که دل هایشان به یاد خدا و آن کتابِ سراسر حقی که از جانب خدا نازل شده است خاشع شود و مانند کسانی نباشند که قبلاً به آنان کتاب آسمانی داده شد و زمان بر آنان به درازا کشید، پس دل هایشان سخت شد و بسیاری از آنان عبادت خدا را رها کردند و به گناهان روی آوردند و فاسق شدند؟"
      },
      {
        "index": 17,
        "text": "بدانید که خدا زمین را پس از مردنش، با رویش گیاهان زنده می\u200cکند، و هم او می\u200cتواند دل\u200cهای سخت را نرم و خاشع گرداند; شما نیز زمینه خشوع را در دل هایتان فراهم سازید. به راستی ما آیات و نشانه\u200cها را برای شما به روشنی بیان کرده\u200cایم، باشد که به خرد دریابید."
      },
      {
        "index": 18,
        "text": "همانا مردان و زنانی که صدقه داده\u200cاند و کسانی که با انفاقشان در راه خدا به خداوند وامی نیکو داده\u200cاند، آنچه پرداخته\u200cاند برای آنان دو چندان می\u200cشود و در آخرت پاداشی نفیس و گرانمایه خواهند داشت."
      },
      {
        "index": 19,
        "text": "و کسانی که به خدا و پیامبرانش ایمانی راستین آوردند، نزد خدا به منزله راستی پیشگان و گواهان اعمالند، و پاداش و نوری همچون پاداش و نور آنان خواهند داشت. و کسانی که [به ما و پیامبرانمان] کافر شدند و آیات و نشانه\u200cهای ما را دروغ انگاشتند آنان همدم دوزخ اند و همواره در آن به سر خواهند برد."
      },
      {
        "index": 20,
        "text": "بدانید که زندگی دنیا جز بازی و سرگرمی و آرایش و فخرفروشی به یکدیگر و سبقت گرفتن بر یکدیگر در جمع آوری مال و افزودن فرزندان، نیست، و اینها هیچ یک باعث کمال آدمی نخواهد بود. دنیا و زیورهای آن همچون بارانی است که کِشتِ برآمده از آن، کشاورزان را خشنود کند و به شعف آورد، سپس در مسیر خود حرکت می\u200cکند تا به رشد ممکن برسد، آن گاه آن را می\u200cبینی که زرد شده است، سپس خرد و خاشاک می\u200cگردد و در برابر باد پراکنده می\u200cشود. این است آنچه در دنیاست، اما در آخرت یک سوی آن عذابی سخت و یک سوی دیگرش آمرزشی بزرگ از جانب خدا و خشنودی او خواهد بود، و زندگی دنیا جز کالایی که بهره گیری از آن مایه فریب است چیزی نیست."
      },
      {
        "index": 21,
        "text": "به سوی آمرزشی از پروردگارتان و بهشتی که وسعت آن همچون وسعت آسمان و زمین است، بشتابید و برای به دست آوردن آن بر یکدیگر سبقت گیرید. آن بهشت برای کسانی که به خدا و پیامبرانش ایمان آورده\u200cاند، آماده شده است. این فضل و بخشش خداست که آن را به هر که بخواهد عطا می\u200cکند (و چنین خواسته است که آن را به مؤمنان عطا کند) و خدا دارای فضل و بخشش بزرگ است."
      },
      {
        "index": 22,
        "text": "هیچ بلا و مصیبتی نه در زمین و نه در مورد خودتان رخ نمی\u200cدهد مگر این که پیش از آن که آن را پدید آوریم، در کتابی ثبت شده است به یقین ثبت رویدادها پیش از وقوع آنها، بر خدا آسان است."
      },
      {
        "index": 23,
        "text": "این حقیقت را یادآور شدیم تا بر نعمت\u200cهایی که از دست داده\u200cاید، اندوه مخورید و از آنچه خدا به شما ارزانی کرده است شادمان نباشید، که خدا هیچ متکبّر فخرفروشی را دوست ندارد."
      },
      {
        "index": 24,
        "text": "همانان که بخل میورزند و از انفاق در راه خدا دریغ می\u200cکنند و مردم را نیز به بخل و ترک انفاق فرمان می\u200cدهند. و هر کس پند خدا نپذیرد و از انفاق روی بگرداند و حقایقی را که خداوند درباره دنیا و تقدیر امور بیان کرد نپذیرد، [بداند که] خدا از انفاق او بی نیاز است و بر همه کارها و تقدیرهایش ستایش می\u200cشود."
      },
      {
        "index": 25,
        "text": "همانا ما پیامبران خود را با دلایل قاطع و معجزاتی که حقانیت رسالت آنان را آشکار می\u200cساخت فرستادیم و با آنها کتاب آسمانی و دین را که معیار عقاید و اعمال انسان هاست فرود آوردیم، تا مردم همواره به عدل و داد برپا باشند و آهن را که در آن نیرویی سخت برای رزم و دفاع است و منافع دیگری نیز برای مردم دارد آفریدیم. آری چنین کردیم تا اموری که باید، تحقق یابد و تا خدا آن کسی را که در نهان از دید پیامبران، خدا و پیامبرانش را یاری می\u200cکند از دیگران مشخص سازد. به یقین خدا نیرومند و شکست ناپذیر است."
      },
      {
        "index": 26,
        "text": "و همانا ما نوح و ابراهیم را به رسالت فرستادیم و در میان نسل آن دو، نبوّت و کتاب را قرار دادیم; پس گروهی از آنان هدایت یافتند و بسیاری از آنان از حد و مرز الهی بیرون رفتند."
      },
      {
        "index": 27,
        "text": "سپس پیامبران دیگر خود را نیز بر طریقه آنان پی در پی فرستادیم، و عیسی پسر مریم را از پی آنان آوردیم و به او انجیل را عطا کردیم، و در دل\u200cهای کسانی که از او پیروی کردند مهربانی و رحمت قرار دادیم. آنان رهبانیّت (عزلت برای عبادت) را از پیش خود درآوردند، ما آن را در آیینشان مقرر نکردیم ولی به آن روی آوردند تا خشنودی خدا را بجویند، اما حدّ و مرز آن را چنان که باید رعایت نکردند; پس به کسانی از آنان که ایمان آوردند اجرشان را عطا کردیم و بسیاری از آنان از مرز دین خارج شدند."
      },
      {
        "index": 28,
        "text": "ای کسانی که ایمان آورده\u200cاید، از خدا پروا کنید و به پیامبرش محمّد ایمانی راستین بیاورید (همه دستورات او را اطاعت کنید) که خداوند به ازای ایمان و اطاعت شما دو بهره از رحمت خود را به شما ارزانی خواهد کرد و برایتان نوری قرار خواهد داد که در دنیا در پرتو آن حرکت کنید و نیک و بد را بشناسید و در آخرت راه بهشت را بیابید و آن را بپیمایید، و گناهان شما را خواهد بخشید، و خدا آمرزنده و مهربان است."
      },
      {
        "index": 29,
        "text": "آری، ما مؤمنان را به درجات بالاتر ایمان دعوت کردیم و دو بهره از رحمت خود را به آنان وعده دادیم تا اهل کتاب [یهود و نصارا] باور نکنند که مؤمنان نمی\u200cتوانند به چیزی از فضل خدا دست یابند. این وعده برای آن است که فضل و بخشش به دست خداست، آن را به هر که بخواهد می\u200cدهد، و خدا دارای فضل و بخشش بزرگ است."
      }
    ],
    "index": 57
  },
  {
    "aya": [
      {
        "index": 1,
        "text": "ای پیامبر، خداوند درخواست آن زنی را که با تو درباره شوهرش جدال می\u200cکند، و از اندوه خود به خدا شکایت می\u200cبرد شنید و اجابت کرد و خدا گفتوگوی شما دو تن را می\u200cشنود، زیرا خدا شنوا و بیناست."
      },
      {
        "index": 2,
        "text": "کسانی از شما که همسرانشان را با (ظِهار) چون مادران خویش می\u200cشمرند، آنان مادرانشان نیستند. مادرانشان تنها کسانی اند که آنان را زاده\u200cاند، و اینان با ظهار سخنی زشت و باطل می\u200cگویند و مرتکب گناه می\u200cشوند، و البته خداوند از لغزش آنان می\u200cگذرد و گناهشان را می\u200cآمرزد."
      },
      {
        "index": 3,
        "text": "و کسانی که زنان خود را ظهار می\u200cکنند، سپس بخواهند به آنچه گفته\u200cاند باز گردند تا آن را بشکنند، باید برده\u200cای آزاد کنند البته پیش از آن که آن دو (ظهارکننده و همسرش) آمیزش کنند. این حکم به شما سفارش می\u200cشود و خدا به آنچه انجام می\u200cدهید آگاه است."
      },
      {
        "index": 4,
        "text": "و آن کس که برده\u200cای برای آزاد کردن نیافت باید پیش از آن که با یکدیگر آمیزش کنند دو ماه پیاپی روزه بدارد، و آن کس که نتواند دو ماه پیاپی روزه بدارد، باید شصت مسکین را طعام دهد. این کفّاره\u200cای که به سزای روی آوردنتان به سنّت جاهلی مقرّر داشتیم، بدان جهت است که به خدا و رسولش ایمان بیاورید، و اینها حدود خداست و کسانی که آنها را نپذیرند کافرند و برای کافران عذابی دردناک خواهد بود."
      },
      {
        "index": 5,
        "text": "بی تردید، کسانی که با خدا و رسولش مخالفت می\u200cکنند خوار و ذلیل خواهند شد; چنان که کسانی که پیش از اینان بودند خوار و ذلیل شدند به یقین ما آیاتی روشن که بر صدق پیامبر ما دلالت دارد فرو فرستادیم، و کسانی که به آیات ما کافر شوند، عذابی خوارکننده خواهند داشت."
      },
      {
        "index": 6,
        "text": "این عذاب در روزی است که خدا همه آنان را از گورها برمی انگیزد و آنان را به آنچه کرده\u200cاند آگاه می\u200cسازد، چرا که خدا بر شمارش آنچه به جای آورده\u200cاند احاطه دارد و آنان آن را فراموش کرده\u200cاند، و خداوند بر هر چیزی چیره است و برای همه چیز آشکار است."
      },
      {
        "index": 7,
        "text": "آیا ندانسته\u200cای که خدا آنچه را در آسمان\u200cها و آنچه را در زمین است می\u200cداند؟ هیچ رازی میان سه تن روی نمی\u200cدهد مگر این که او چهارمین آنهاست، و نه میان پنج تن مگر این که او ششمین آنهاست، و نه کمتر از این تعداد و نه بیشتر از آن، مگر این که هر کجا باشند او با آنها و از رازشان آگاه است. سپس روز قیامت آنان را به حقیقت آنچه کرده\u200cاند آگاه می\u200cکند. به یقین خدا به هر چیزی به خوبی داناست."
      },
      {
        "index": 8,
        "text": "آیا به کسانی ننگریسته\u200cای که از نجوا کردن نهی شده\u200cاند ولی هنوز از این کار باز نایستاده\u200cاند و پیوسته به آنچه از آن نهی شده\u200cاند باز می\u200cگردند؟ آنان درباره گناه و تجاوز به حقوق مردم و سرپیچی از فرمان\u200cهای پیامبر با یکدیگر نجوا می\u200cکنند، و هنگامی که نزد تو می\u200cآیند با چیزی بر تو سلام می\u200cکنند که خدا با آن بر تو سلام نکرده است، و در آن حال با خود می\u200cگویند: اگر او پیامبری بر حق است چرا خدا ما را به سبب آنچه به او می\u200cگوییم و این گونه اهانتش می\u200cکنیم عذاب نمی\u200cکند؟ بدانند که دوزخ برای آنان بس است که به آن درمی آیند و به آتشش می\u200cسوزند و آن بد بازگشتگاهی است."
      },
      {
        "index": 9,
        "text": "اما شما ای کسانی که ایمان آورده\u200cاید، هنگامی که با یکدیگر نجوا می\u200cکنید، از روی آوردن به گناه و تجاوز به حقوق مردم و سرپیچی از دستورات رسول خدا سخن مگویید، بلکه در نجواهایتان از گرایش به کارهای پسندیده و رعایت تقوا سخن به میان آورید و از خدا که به سوی او محشور می\u200cشوید پروا بدارید."
      },
      {
        "index": 10,
        "text": "جز این نیست که نجوای منافقان و بیماردلان برخاسته از وسوسه\u200cهای شیطان است. او آنان را به نجوا وامی دارد تا کسانی را که ایمان آورده\u200cاند اندوهگین کند و افکارشان را به گمان این که حادثه ناگواری رخ داده است مضطرب و پریشان سازد. ولی مؤمنان بدانند که کارها به دست خداست و شیطان و دسیسه\u200cهای او زیانی به آنان نمی\u200cرساند، مگر آن که خدا رخصت دهد. پس مؤمنان باید تنها بر خدا توکّل کنند."
      },
      {
        "index": 11,
        "text": "ای کسانی که ایمان آورده\u200cاید، هنگامی که در هر مجلسی به شما گفته شد برای دیگران جای بگشایید، برای آنان جای بگشایید در این صورت خدا به پاداش آن بهشت را برای شما فراخ می\u200cسازد، و هنگامی که به شما گفته شد برخیزید تا کسانی که در علم و تقوا از شما برترند بنشینند، برخیزید. اگر چنین کنید، خداوند کسانی از شما را که ایمان آورده\u200cاند، یک درجه و کسانی را که علاوه بر ایمان، دانش نیز به آنان داده شده است چندین درجه بالا می\u200cبرد، و خدا به آنچه می\u200cکنید آگاه است."
      },
      {
        "index": 12,
        "text": "ای کسانی که ایمان آورده\u200cاید، هنگامی که می\u200cخواهید با پیامبر نجوا کنید، پیش از نجوایتان به تهیدستی صدقه\u200cای پیشکش کنید. این کار برای شما بهتر و برای دل هایتان پاکیزه\u200cتر است; و اگر چیزی نیافتید که صدقه دهید (خود تهیدست هستید) بر شما تکلیفی نیست، خدا از شما درمی گذرد، زیرا خدا آمرزنده و مهربان است."
      },
      {
        "index": 13,
        "text": "آیا ترسیدید از این که پیش از نجوای خود با رسول خدا صدقاتی پیشکش کنید؟ اکنون که چنین نکردید و خدا هم این گناه را بر شما بخشود و آن تکلیف را از شما برداشت، بر دیگر تکالیف خود پایدار باشید، نماز را برپا دارید و زکات مال خویش بپردازید و خدا و پیامبرش را فرمان برید که خدا به آنچه می\u200cکنید آگاه است."
      },
      {
        "index": 14,
        "text": "آیا به آنان که با قوم یهود ـ که خدا بر آنان خشم گرفته است ـ طرح دوستی افکندند نظر نیندوخته\u200cای؟ آنان نه در زمره شما مؤمنانند و نه در زمره یهودیان، و به دروغ سوگند یاد می\u200cکنند که از شمایند، و خود نیز می\u200cدانند که دروغ می\u200cگویند."
      },
      {
        "index": 15,
        "text": "خداوند برای آنان عذابی سخت فراهم کرده است; زیرا کارهایی که کردند و بر آن اصرار ورزیدند ناروا بود."
      },
      {
        "index": 16,
        "text": "سوگندهای خود را برای دفع تهمت از خویش سپر قرار دادند و با نفاقشان خود را از راه خدا محروم کردند و مردم را نیز از راه خدا بازداشتند; از این رو برای آنان عذابی خوارکننده خواهد بود."
      },
      {
        "index": 17,
        "text": "آنان برای دستیابی به زندگی دنیا از راه خدا رویگردان شدند، ولی بدانند که اموال و فرزندانشان هرگز چیزی از عذاب ابدی را از آنان کفایت نمی\u200cکند و نیازشان را به یاری خدا برطرف نمی\u200cسازد و آنان اهل آتشند و در آن ماندگار خواهند بود."
      },
      {
        "index": 18,
        "text": "این در روزی است که خدا آنان را یکجا از گورها برمی انگیزد، و آنان همان گونه که امروز برای شما سوگند می\u200cخورند برای خدا سوگند یاد می\u200cکنند که مؤمن بوده\u200cاند، و می\u200cپندارند که بر جایگاهی قرار دارند که می\u200cتوانند حقیقت را کتمان کنند. آگاه باشید که آنان قطعاً دروغگویند."
      },
      {
        "index": 19,
        "text": "شیطان بر آنان چیره شده و در نتیجه یاد خدا را از خاطر آنان برده است. آنان حزب شیطانند. ای پیامبر، بدان که یقیناً حزب شیطان زیانکارند."
      },
      {
        "index": 20,
        "text": "چرا که آنان با خدا و پیامبر سر ستیز دارند و قطعاً کسانی که با خدا و پیامبرش می\u200cستیزند، در زمره پست ترین\u200cها خواهند بود."
      },
      {
        "index": 21,
        "text": "خدا مقرّر کرده است که: من حتماً بر تکذیب کنندگان پیروز خواهم بود و نیز پیامبرانم بر آنان پیروز خواهند شد، زیرا خدا نیرومند و مقتدری شکست ناپذیر است."
      },
      {
        "index": 22,
        "text": "قومی را نخواهی یافت که به خدا و روز رستاخیز ایمان داشته باشند و با این حال کسانی را که با خدا و رسولش مخالفت کرده و در ستیز بوده\u200cاند دوست بدارند; هر چند پدران یا پسران یا برادران یا خاندانشان باشند. اینانند که خدا ایمان را در دل هایشان تثبیت کرده و آنان را به روحی که حیاتی ویژه به آنان بخشیده، نیرومند ساخته است و روز قیامت آنان را به بوستان\u200cهای پردرخت که نهرها از زیر آنها روان است درمی آورَد در حالی که در آن جا جاودانه\u200cاند; چرا که خدا از آنان خشنود بود و آنان نیز از خدا خشنود بودند. آنان حزب خدایند. بدان که تنها حزب خدا سعادتمندند."
      }
    ],
    "index": 58
  },
  {
    "aya": [
      {
        "index": 1,
        "text": "آنچه در آسمان\u200cها و آنچه در زمین است خدا را به پاکی و پیراستگی از هر عیب و نقصی یاد کرده\u200cاند و اوست آن مقتدر شکست ناپذیری که کارهایش همه استوار و متقن است."
      },
      {
        "index": 2,
        "text": "اوست آن که کافران اهل کتاب (یهودیان بنی نضیر) را در نخستین مرحله\u200cای که کوچشان داد، از خانه و دیارشان بیرون کرد. شما مؤمنان گمان نمی\u200cکردید که آنان با این نیرو و قدرتی که دارند از دیارشان بیرون روند و خود نیز می\u200cپنداشتند که دژهایشان مانع تسلّط خدا بر آنان خواهد بود، امّا خدا از جایی که تصوّر نمی\u200cکردند بر آنان درآمد و در دل هایشان بیم افکند، تا آن جا که به دست خود و به دست مؤمنان خانه\u200cهای خود را ویران می\u200cکردند. پس ای دیدوران از کارهای خدا که آنها را می\u200cنگرید عبرت گیرید."
      },
      {
        "index": 3,
        "text": "و اگر خدا این جلای وطن را بر آنان مقرر نکرده بود، قطعاً آنان را در دنیا عذاب می\u200cکرد، و [به هر حال] برای آنان در آخرت عذاب آتش خواهد بود."
      },
      {
        "index": 4,
        "text": "این کیفر (کوچ اجباری بنی نضیر و عذاب اخروی آنها) برای آن است که آنان از سر عناد با خدا و پیامبرش مخالفت کردند و هر کس عناد ورزد و با خدا مخالفت کند به عذابی سخت گرفتار می\u200cشود، چرا که خدا سخت کیفر است."
      },
      {
        "index": 5,
        "text": "هر نخل سرسبز و خرّمی را که شما مؤمنان به هنگام محاصره دژهایشان بریدید یا آن را بر ساقه اش بر جای نهادید، به اذن خدا بود. او به شما چنین رخصتی داد تا اهداف خود را عملی کند و آن فاسقان را خوار و ذلیل گرداند."
      },
      {
        "index": 6,
        "text": "و آن اموالی را که خداوند از بنی نضیر به پیامبرش باز گردانید و در اختیار او نهاد، شما بر آنها اسب و شتری نتاختید تا در آنها حقی داشته باشید، ولی خدا پیامبرانش را بر هر که بخواهد چیره می\u200cکند، و او پیامبر را بر بنی نضیر پیروز ساخت تا اموالشان به او اختصاص یابد، و خدا بر هر کاری تواناست."
      },
      {
        "index": 7,
        "text": "آنچه خدا از اموالِ مردم آن آبادی\u200cها، بدون پیکار مجاهدان، به پیامبرش بازگردانید، سهمی از آن به خدا اختصاص دارد که باید در راه او هزینه شود، و سهمی از آن برای پیامبر و سهمی برای خویشاوندان او و یتیمان و مستمندان و در راه ماندگان است. این تقسیم بدان جهت است که این اموال میان توانگرانِ شما دست به دست نگردد. آنچه را که رسول خدا به شما پرداخت آن را بگیرید و آنچه شما را از آن بازداشت از آن دست بدارید و از خدا پروا کنید و با پیامبر او مخالفت نکنید که خدا سخت کیفر است."
      },
      {
        "index": 8,
        "text": "سهم خدا که باید در راه او هزینه شود از آنِ مهاجرانِ تهیدستی است که از خانه\u200cها و اموالشان بیرون رانده شده و به مدینه هجرت کردند و اینک در جستوجوی رزقی از جانب خدا و در پی خشنودی او هستند و خدا و پیامبرش را با جان و دل یاری می\u200cکنند. اینانند راستگویان."
      },
      {
        "index": 9,
        "text": "و نیز از آنِ انصار تهیدستی است که پیش از آمدنِ مهاجران به مدینه، آن شهر را به صورت مرکزی دینی که مؤمنان بتوانند در آن سکونت کنند درآوردند و ایمان را چنان بنا نهادند که مؤمنان بتوانند به مقتضای ایمانشان عمل کنند. آنان کسانی را که از مکّه هجرت کرده و به دیار آنان روی آورده\u200cاند دوست می\u200cدارند و از آنچه به مهاجران داده شده است در خود احساس نیاز نمی\u200cکنند تا از بهره مندی آنان از غنایم و محرومیت خود اندوهگین شوند، بلکه در استفاده از اموالشان، مهاجران را بر خود مقدم می\u200cدارند، گرچه خودشان سخت نیازمند باشند. و هر کس از بخل و آز نفس خود مصون بماند و از بخشش اموال خود و از این که مالی در اختیار دیگران نهاده شود، دلتنگ نشود، آنانند سعادتمندان."
      },
      {
        "index": 10,
        "text": "و نیز سهم خدا از (فییء) از آنِ مسلمانان مستمندی است که پس از مهاجران و انصار (بعد از فتح مکّه) به اسلام روی می\u200cآورند; آنان که می\u200cگویند: پروردگارا، ما و برادرانمان را که در ایمان بر ما پیشی گرفتند ببخشای و در دل\u200cهای ما دشمنی کسانی را که ایمان آورده\u200cاند قرار مده. پروردگارا، به یقین تو رئوف و مهربانی."
      },
      {
        "index": 11,
        "text": "آیا به منافقان ننگریسته\u200cای که به برادران خود از اهل کتاب (یهودیان بنی نضیر) که کفر ورزیده اند می\u200cگویند: سوگند یاد می\u200cکنیم که اگر شما از دیارتان بیرون رانده شدید ما نیز همراه شما خارج می\u200cشویم و هرگز از کسی درباره جدا شدن از شما فرمان نمی\u200cبریم و اگر با شما پیکار شد حتماً شما را یاری می\u200cکنیم. و خدا گواهی می\u200cدهد که منافقان دروغ می\u200cگویند و هرگز به وعده خود وفا نمی\u200cکنند."
      },
      {
        "index": 12,
        "text": "بی گمان اگر یهودیان بنی نضیر از دیارشان بیرون رانده شوند منافقان همراه آنان بیرون نمی\u200cروند و اگر با آنان پیکار شود، قطعاً آنان را یاری نمی\u200cکنند، و اگر یاریشان کنند ـ که نخواهند کرد ـ پشت کرده از صحنه کارزار می\u200cگریزند، آن گاه از سوی هیچ کس یاری نمی\u200cشوند و به هلاکت می\u200cرسند."
      },
      {
        "index": 13,
        "text": "منافقان از آن روی در برابر شما تاب مقاومت ندارند که از شما می\u200cهراسند. هراسی که آنان از شما در دل خود دارند بیش از هراسشان از خداست، و این بدان سبب است که آنان مردمی هستند که نمی\u200cفهمند که کارها به دست خداست."
      },
      {
        "index": 14,
        "text": "هیچ کدام از یهودیان بنی نضیر و منافقانِ هم پیمانشان جز در شهرهایی برخوردار از استحکامات یا از پشت دیوارها با شما نمی\u200cجنگند. زورمندی آنان میان خودشان سخت است، اما بر اثر ترسی که خدا در دل هایشان نهاده است با شما رو در رو به کارزار نمی\u200cآیند. می\u200cپنداری گروهی متحد و یکپارچه\u200cاند، در حالی که دل هایشان پراکنده است و اُلفتی میانشان نیست. این بدان سبب است که آنان مردمی هستند که خردورزی نمی\u200cکنند."
      },
      {
        "index": 15,
        "text": "حکایت آنان با منافقان همچون حکایت یهودیان بنی قَیْنُقاع با آنان است که اندک زمانی پیش از اینان در مدینه بودند. آنان نیز عهد خود با پیامبر را شکستند و به وعده منافقان دل بستند و فرجام شوم کار خود را در دنیا چشیدند و در آخرت نیز عذابی دردناک خواهند داشت."
      },
      {
        "index": 16,
        "text": "داستان منافقان در فریب دادن بنی نضیر همچون داستان شیطان است که انسان را با وعده\u200cهای خود فریب می\u200cدهد و از او می\u200cخواهد که کافر شود; هنگامی که انسان کافر شد و با فرجام شوم کفر خود مواجه گردید، شیطان او را رها می\u200cکند و می\u200cگوید: من از تو تبری می\u200cجویم، و به تمسخر می\u200cگوید من از خدا که پروردگار جهان هاست می\u200cترسم."
      },
      {
        "index": 17,
        "text": "پس فرجام شیطان فریبگر و انسان فریب خورده آن شد که هر دو به آتش درآیند و برای همیشه در آن بمانند، و این است سزای ستمگران."
      },
      {
        "index": 18,
        "text": "پروا داشتن از خدا سبب مصون ماندن از فریب شیطان است; پس ای کسانی که ایمان آورده\u200cاید از خدا پروا کنید و به تکالیف الهی خود عمل نمایید، و هر کسی از شما باید بنگرد که برای فردای آخرتش چه پیش فرستاده است. از خدا بترسید و به حساب کارهایی که انجام داده\u200cاید برسید و نیک و بدش را دریابید که خدا به آنچه می\u200cکنید آگاه است."
      },
      {
        "index": 19,
        "text": "و مانند کسانی نباشید که خدا را از یاد بردند و خدا هم حقیقت خودشان را از یادشان برد تا آن که ندانستند که کیستند و چه باید بکنند. اینان از مسیر بندگی خدا خارج شده\u200cاند."
      },
      {
        "index": 20,
        "text": "دوزخیان با بهشتیان یکسان نیستند; بهشتیانند که سعادتمندند."
      },
      {
        "index": 21,
        "text": "اگر ما این قرآن را بر کوهی فرو فرستاده بودیم، آن را با همه صلابت و عظمتش، در برابر خدا خاشع و از ترس او از هم پاشیده می\u200cدیدی. ما این مَثَل\u200cها را برای مردم می\u200cزنیم، باشد که در قرآن بیندیشند."
      },
      {
        "index": 22,
        "text": "اوست خدایی که جز او معبودی شایسته پرستش نیست و به نهان و آشکار جهان داناست. اوست که گسترده مهر و مهربان است."
      },
      {
        "index": 23,
        "text": "اوست خدایی که جز او معبودی شایسته پرستش نیست; همان فرمانروایی که تدبیر امور بندگان در اختیار اوست و در کمال پاکی و طهارت است. با بندگانش برخوردی سالم و درست دارد. ایمنی بخش، برتری چیره، شکست ناپذیر، جبران کننده کاستی\u200cها و بزرگ منش و با عظمت است. منزّه است خدا از این که به او شرک ورزند."
      },
      {
        "index": 24,
        "text": "اوست خدا که آفریننده، پدیدآورنده و صورت آفرین است; نیکوترین نام\u200cها تنها از آنِ اوست. آنچه در آسمان\u200cها و زمین است او را به پاکی و پیراستگی از هر عیب و نقصی یاد کرده\u200cاند، و اوست آن مقتدر شکست ناپذیری که کارهایش همه استوار و متقن است."
      }
    ],
    "index": 59
  },
  {
    "aya": [
      {
        "index": 1,
        "text": "ای کسانی که ایمان آورده\u200cاید، دشمنان من و دشمنان خودتان را دوست مگیرید. شما با آنان طرح دوستی می\u200cافکنید در صورتی که آنان قرآن و آیینی را که برای شما آمده و سراسر حق است انکار کردند، در حالی که پیامبر و شما را بدین سبب که به خدا، پروردگارتان ایمان آوردید از مکه بیرون راندند. پس اگر برای جهاد در راه من و دستیابی به خشنودی من هجرت کردید، با آن مشرکانِ حق ستیز دست دوستی ندهید. شما در نهان به آنان ابراز مودّت می\u200cکنید، در صورتی که من به آنچه شما نهان داشته و به آنچه آشکار کرده\u200cاید داناترم. و هر کس از شما به این کار اقدام کند به یقین راه راست را گم کرده است."
      },
      {
        "index": 2,
        "text": "اگر بر شما دست یابند، با شما دشمنی می\u200cکنند، هر چند دست دوستی به آنان داده باشید. آنان در این صورت دست و زبانشان را به بدی به سوی شما می\u200cگشایند (شما را می\u200cکُشند یا اسیر می\u200cکنند و شکنجه می\u200cدهند و به شما ناسزا می\u200cگویند) و دوست دارند که شما از این رهگذر کافر شوید."
      },
      {
        "index": 3,
        "text": "هرگز خویشاوندان و فرزندانتان ـ که به خاطر آنان با مشرکان طرح دوستی افکندید و سزاوار عذاب الهی شدید ـ روز قیامت به شما سودی نمی\u200cرسانند. آن روز خداوند پیوندها را می\u200cبُرد و میان شما و آنان جدایی می\u200cافکند، و خدا به آنچه می\u200cکنید بیناست."
      },
      {
        "index": 4,
        "text": "قطعاً در گفتار و رفتار ابراهیم و کسانی که با او بودند برای شما اقتدای نیکویی است; آن گاه که به قوم خود گفتند: ما از شما و آنچه به جای خدا می\u200cپرستید دوری می\u200cجوییم و با شرک ورزیدن شما مخالفت می\u200cکنیم و میان ما و شما برای همیشه دشمنی و کینه پدید آمده است، مگر این که به خدای یکتا ایمان بیاورید. آری، سخنان ابراهیم و همگامان او تبری از کافران بود، جز این سخن ابراهیم که به پدرش گفت: حتماً برای تو از خدا آمرزش می\u200cطلبم، ولی من در برابر خدا مالک چیزی نیستم و نمی\u200cتوانم آنچه را می\u200cطلبم برای تو محقّق سازم. ابراهیم و همگامانش در پی تبری از قومشان گفتند: پروردگارا، ما تنها بر تو توکّل کرده و به سوی تو باز آمده\u200cایم و بازگشت هر چیزی به سوی توست."
      },
      {
        "index": 5,
        "text": "پروردگارا، ما را مایه آزمون کافران قرار مده (آنان را بر ما چیره مساز تا بدین وسیله ایشان را بیازمایی)، پروردگارا، ما را ببخشای که تویی مقتدر و شکست ناپذیر و تویی که کارهایت همه استوار و حکیمانه است."
      },
      {
        "index": 6,
        "text": "به یقین در توکل و نیایش ابراهیم و همگامانش به درگاه خدا برای شما اقتدای نیکویی است، البته این از عهده کسانی ساخته است که به خدا و روز واپسین امید دارند (خدا را باور کرده و به او دل بسته\u200cاند و به امید دستیابی به پاداش آخرت کارهای شایسته می\u200cکنند) و هر کس از فرمان خدا روی برتابد و با کافران دوستی کند خود زیان کرده است، زیرا خداوند به اطاعت او نیازی ندارد و خداست که در مورد دستورات خود که همه مصلحت آمیز است، ستوده است."
      },
      {
        "index": 7,
        "text": "امید است که خداوند به کافرانِ مکّه این توفیق را بدهد که مسلمان شوند; آن گاه میان شما و کسانی از آنان که به فرمان خدا با آنان دشمنی کرده\u200cاید محبتی برقرار سازد، و خدا بر این کار تواناست. و او هرگاه بندگانش توبه کنند و اسلام آورند گناهانشان را می\u200cبخشد و آنان را از رحمت خود برخوردار می\u200cسازد."
      },
      {
        "index": 8,
        "text": "خداوند شما را از دوستی با مشرکان مکّه بازداشته است ولی او شما را از کسانی که در امر دین با شما به کارزار برنخاسته و شما را از دیارتان بیرون نکرده\u200cاند باز نمی\u200cدارد که با آنها نیکی کنید و با آنان به عدل و داد رفتار نمایید، چرا که خداوند دادگران را دوست می\u200cدارد."
      },
      {
        "index": 9,
        "text": "خداوند شما را فقط از دوستی با کسانی نهی می\u200cکند که در امر دین با شما پیکار کرده و شما را از دیارتان بیرون رانده و بر بیرون راندنتان یکدیگر را یاری نموده\u200cاند. و کسانی که با آنان طرح دوستی بریزند قطعاً ستمکارند."
      },
      {
        "index": 10,
        "text": "ای کسانی که ایمان آورده\u200cاید، هرگاه زنان با ایمان به مدینه هجرت کردند و نزد شما آمدند، آنان را در مورد هجرت و ایمانشان بیازمایید و [به نتیجه آزمون اکتفا کنید که] خداوند به ایمانشان داناتر است. پس اگر با ایمانشان یافتید، آنان را به کافران باز مگردانید; نه زنان با ایمان برای مردان کافر حلالند و نه کافران برای زنان با ایمان، چرا که پیوند ازدواج میان آنان گسسته است; و باید به شوهرانشان آنچه را که به عنوان مهریه پرداخته\u200cاند بدهید. و بر شما گناهی نیست که با این زنان ازدواج کنید به شرط آن که مَهرشان را به آنان بدهید. شما بعد از آن که اسلام آوردید نباید زنان کافر خود را در همسری نگه دارید. و اگر همسر شما به کافران پیوست، از آنان مهریه\u200cای را که به همسرانتان داده\u200cاید مطالبه کنید، و کافران نیز حق دارند که اگر همسرانشان به شما پیوستند، مهریه آنها را از شما بخواهند. این است حکمِ خدا که میان شما داوری می\u200cکند و خدا دانا و حکیم است."
      },
      {
        "index": 11,
        "text": "و اگر با پیوستن همسرانتان به کفار، مهریه\u200cای که از همسران شماست از دستتان رفت (پس از مطالبه آن را به شما ندادند)، آن گاه در جنگ غنیمتی از آنان به دست آوردید، باید به کسانی که همسرانشان به کافران پیوسته\u200cاند، از آن غنیمت مانند آنچه به عنوان مَهر هزینه کرده\u200cاند بدهید، و از خدا که به او ایمان دارید پروا داشته باشید [و احکام و حدود او را رعایت کنید]."
      },
      {
        "index": 12,
        "text": "ای پیامبر، هرگاه زنانی که ایمان آورده\u200cاند نزد تو آیند که با این شرایط با تو بیعت کنند که هیچ چیزی نه بُت و نه غیر آن را شریک خدا قرار ندهند، و از مال هیچ کس نه مال همسرانشان و نه مال دیگران دزدی نکنند، و آشکارا و نهانی مرتکب زنا نشوند و به هیچ وجه فرزندانشان را نکشند و فرزند دیگران را که میان دست و پای خود بر زمین می\u200cنهند، به دروغ از شوهران خود نخوانند، و در هیچ کار پسندیده\u200cای که به آن فرمان می\u200cدهی، تو را نافرمانی نکنند، با آنان بیعت کن. و آمرزش گناهانشان را از خدا بخواه که خداوند آمرزنده و مهربان است."
      },
      {
        "index": 13,
        "text": "ای کسانی که ایمان آورده\u200cاید، با یهودیان، همان قومی که خداوند بر آنان خشم گرفته است طرح دوستی نیفکنید; آنان از دستیابی به پاداش آخرت ناامید شده\u200cاند; همان گونه که منکران رستاخیز از [زنده شدن] مردگانِ دفن شده در گورها، ناامیدند."
      }
    ],
    "index": 60
  },
  {
    "aya": [
      {
        "index": 1,
        "text": "آنچه در آسمان\u200cها و زمین است خدا را به پاکی و پیراستگی از هر عیب و نقصی یاد کرده\u200cاند، و اوست آن مقتدر شکست ناپذیری که کارهایش همه استوار و متقن است."
      },
      {
        "index": 2,
        "text": "ای کسانی که ایمان آورده\u200cاید، چرا چیزی می\u200cگویید که آن را انجام نمی\u200cدهید؟ شما پایداری در جهاد را وعده می\u200cدهید ولی به میدان نمی\u200cآیید و یا از صحنه کارزار می\u200cگریزید."
      },
      {
        "index": 3,
        "text": "نزد خدا سخت مورد خشم است که چیزی را بگویید که انجام نمی\u200cدهید."
      },
      {
        "index": 4,
        "text": "قطعاً خدا کسانی را که صف بسته در راه او پیکار می\u200cکنند و در این راه استقامت میورزند چنان که گویی بنایی پرداخته شده از سرب اند دوست می\u200cدارد."
      },
      {
        "index": 5,
        "text": "ای مؤمنان، از گرفتار آمدن به فرجامی چون فرجام امّت موسی بیم داشته باشید و به پیامبرتان آزار نرسانید و یاد کنید هنگامی را که موسی به قوم خود گفت: ای قومِ من، چرا با این که می\u200cدانید من فرستاده خدا به سوی شما هستم مرا آزار می\u200cدهید؟ پس چون با آزار موسی به باطل گرایش یافتند، خدا هم دل هایشان را از گرایش به حق بازداشت و توفیق هدایت را از آنان سلب کرد. آری، کسانی که پیامبران را آزار دهند فاسقند و خداوند فاسقان را هدایت نمی\u200cکند."
      },
      {
        "index": 6,
        "text": "و یاد کنید زمانی را که عیسی پسر مریم گفت: ای بنی اسرائیل، من فرستاده خدا به سوی شمایم و تورات را که پیش از من بوده است تصدیق می\u200cکنم و شما را به پیامبری که پس از من می\u200cآید و نام او احمد است نوید می\u200cدهم. پس هنگامی که او (احمد) با دلایل و معجزات روشن به سویشان آمد رسالتش را تکذیب کردند و گفتند: این جادویی آشکار است."
      },
      {
        "index": 7,
        "text": "آنان با تکذیب رسالت پیامبر در حقیقت بر خدا افترا بستند، و چه کسی ستمکارتر است از آن کس که بر خدا دروغ بسته با وجود این که به تسلیم شدن در برابر خدا فرا خوانده شده است؟ و خدا مردم ستمکار را به راه درست نمی\u200cرساند."
      },
      {
        "index": 8,
        "text": "آنان می\u200cخواهند نور خدا را با دهان خود خاموش کنند، در صورتی که خدا نور خود را به کمال می\u200cرساند، هر چند کافران آن را خوش نداشته باشند."
      },
      {
        "index": 9,
        "text": "اوست آن که پیامبرش محمّد را با رهنمود و دین حق به رسالت فرستاد تا آن را بر همه ادیان فایق گرداند، گرچه مشرکان آن را خوش نداشته باشند."
      },
      {
        "index": 10,
        "text": "ای کسانی که ایمان آورده\u200cاید، آیا شما را به تجارتی سودمند که شما را از عذابی دردناک می\u200cرهاند راه نمایم؟"
      },
      {
        "index": 11,
        "text": "به خدا و رسولش ایمانی راستین می\u200cآورید و در راه خدا با مال و جانتان جهاد می\u200cکنید. این ایمان و جهاد ـ اگر بدانید ـ برای شما بهتر است."
      },
      {
        "index": 12,
        "text": "اگر ایمان بیاورید و جهاد کنید، خدا گناهانتان را بر شما می\u200cبخشاید و شما را در بوستان\u200cهای پردرخت که از زیر آنها نهرها روان است و در خانه\u200cهایی خوش که در باغ\u200cهای بهشتِ جاودان است درمی آورد. این است سعادت بزرگ."
      },
      {
        "index": 13,
        "text": "و نعمتی دیگر نیز نصیب شما خواهد شد، که آن را دوست می\u200cدارید; آن نصرتی از جانب خدا و فتحی نزدیک است. و تو ای پیامبر، مؤمنان را به بهشت و پیروزی بر کافران بشارت ده."
      },
      {
        "index": 14,
        "text": "ای کسانی که ایمان آورده\u200cاید، خدا را با ایمان و جهاد در راه او، و پیمودن راهی که پیامبرش در آن گام نهاده است یاری کنید; چنان که عیسی بن مریم به حواریّون گفت: چه کسانی یاران منند و مرا در سیر به سوی خدا یاری می\u200cدهند؟ حواریّون گفتند: ماییم یاران خدا و کمک کاران تو. پس طایفه\u200cای از بنی اسرائیل ایمان آوردند و طایفه\u200cای از آنان کافر شدند، و ما کسانی را که ایمان آورده بودند بر دشمنانشان قدرت دادیم و در نتیجه بر آنان پیروز شدند."
      }
    ],
    "index": 61
  },
  {
    "aya": [
      {
        "index": 1,
        "text": "آنچه در آسمان\u200cها و آنچه در زمین است، خدا را تسبیح می\u200cگویند و او را به پاکی از هر عیب و نقصی یاد می\u200cکنند; همو که فرمانروای هستی و پیراسته از نیازمندی و مقتدرِ شکست ناپذیری است که کارهایش همه از روی حکمت است."
      },
      {
        "index": 2,
        "text": "اوست که در میان مردم عرب که خواندن و نوشتن نمی\u200cدانستند، پیامبری از خودشان برانگیخت; پیامبری که آیات خدا را بر آنان تلاوت می\u200cکند و آنان را به وسیله کارهای شایسته و اخلاق نیکو رشد می\u200cدهد و قرآن و معارف آن را به ایشان می\u200cآموزد، و آنان قطعاً پیش از این در گمراهی آشکاری فرو رفته بودند."
      },
      {
        "index": 3,
        "text": "و نیز برای جمعیت دیگری از آن مردم که هنوز به ایشان نپیوسته\u200cاند آن پیامبر را به رسالت برانگیخت. و خداست که اراده اش غالب و کارهایش همه براساس حکمت است."
      },
      {
        "index": 4,
        "text": "این بعثت فضل خداست که آن را به هر که بخواهد عطا می\u200cکند، و او خواسته است که آن را به محمّد ارزانی دارد، و خدا دارای تفضّلی بزرگ است."
      },
      {
        "index": 5,
        "text": "داستان کسانی که احکام و معارف تورات به آنان آموخته و بر عهده آنان نهاده شد ولی به آن عمل نکردند و به مقصد نرساندند، همچون داستان الاغ است که کتاب­هایی را بر پشت خود می­بَرَد و از حمل کردن آنها جز خستگی نصیبی ندارد. بد است داستان مردمی که آیات خدا را دروغ شمردند. آنان ستمکارند و خدا مردم ستمکار را هدایت نمی\u200cکند."
      },
      {
        "index": 6,
        "text": "بگو: ای یهودیان، اگر تصوّر می\u200cکنید که شما دوستان خدایید نه مردم دیگر، اگر راست می\u200cگویید تمنّای مرگ کنید تا به دیدار خدا نایل شوید، چرا که دوست شیفته دیدار دوست خویش است."
      },
      {
        "index": 7,
        "text": "ولی به سبب گناهانی که پیش فرستاده و ستم\u200cهایی که کرده\u200cاند هرگز تمنّای مرگ نخواهند کرد، و خدا به حال ستمکاران به خوبی داناست."
      },
      {
        "index": 8,
        "text": "بگو: مرگی که از آن می\u200cگریزید قطعاً به دیدار شما خواهد آمد، سپس به سوی آن دانای نهان و آشکار باز گردانده می\u200cشوید، آن گاه شما را به حقیقت و پی آمدهای ناگوار آنچه می\u200cکردید، آگاه خواهد ساخت."
      },
      {
        "index": 9,
        "text": "ای کسانی که ایمان آورده\u200cاید، چون در روز جمعه برای نماز جمعه بانگ اذان داده شد، به سوی نماز که ذکر خداست بشتابید و داد و ستد و دیگر کارها را واگذارید. این برای شما بهتر است اگر بدانید."
      },
      {
        "index": 10,
        "text": "پس وقتی نماز جمعه گزارده شد، رواست که در زمین پراکنده شوید و از فضل خدا بجویید (در پی دستیابی به عطایای دنیوی و اخروی خدا برآیید) و خدا را بسیار یاد کنید، باشد که سعادتمند شوید."
      },
      {
        "index": 11,
        "text": "ای پیامبر، قدرناشناسانِ معارف دینی چون داد و ستدی یا طبل و دهلی را ببینند، به سوی آن روی می\u200cآورند و پراکنده می\u200cشوند و تو را در حالی که به قرائت خطبه نماز جمعه ایستاده\u200cای رها می\u200cکنند. بگو: پاداشی که نزد خداست از آن طبل و دهل و از آن داد و ستد بهتر است، و خداوند بهترین روزی دهندگان است."
      }
    ],
    "index": 62
  },
  {
    "aya": [
      {
        "index": 1,
        "text": "ای پیامبر، چون منافقان نزد تو آیند می\u200cگویند: گواهی می\u200cدهیم که تو قطعاً فرستاده خدایی. و خدا می\u200cداند که تو قطعاً فرستاده او هستی، و خدا گواهی می­دهد که منافقان قطعاً دروغ می­گویند و شهادتی را که اظهار می­دارند باور ندارند."
      },
      {
        "index": 2,
        "text": "[برای مصون ماندن از تعرض مؤمنان] سوگندهای دروغ خود را سپر خویش ساخته و با توطئه\u200cهای گوناگون مردم را از راه خدا باز داشته\u200cاند. راستی که آنان آنچه به جای آورده\u200cاند بد بوده است."
      },
      {
        "index": 3,
        "text": "این بدان سبب است که آنان ایمان آوردند و سپس کافر شدند [و کفر خود را نهان داشتند]، پس بر دل هایشان مهر زده شد، از این رو حق را درک نمی\u200cکنند."
      },
      {
        "index": 4,
        "text": "و چون آنان را ببینی، از آن جا که آراسته و خوش سیما و دارای اندامی متناسبند، هیکل هایشان تو را به شگفت می\u200cآورد، و اگر زبان بگشایند، چون خوش سخن و چرب زبانند به سخنشان گوش می\u200cسپاری، ولی در واقع همچون چوب\u200cهایی تکیه داده بر دیوار شبح\u200cهایی بی روح اند که هیچ خیری از آنان تراوش نمی\u200cکند; همواره در ترس و هراس به سر می\u200cبرند که مبادا نفاقشان آشکار شود; از این رو هر بانگی را به زیان خویش می\u200cپندارند. آنان دشمنان تواند که دشمنی را به نهایت رسانده\u200cاند; از آنان برحذر باش; خدا بکشدشان; چگونه از حق باز داشته و به سوی باطل رانده می\u200cشوند؟"
      },
      {
        "index": 5,
        "text": "و هنگامی که بخشی از خیانت\u200cها و کجروی هایشان آشکار گردد و به آنان گفته شود: بیایید تا پیامبر خدا برای شما از خدا آمرزش بخواهد، سرهایشان را برمی گردانند، و آنان را می\u200cبینی که از گوینده آن سخن روی برمی تابند و تکبّرکنان از پذیرفتن سخن او خودداری می\u200cکنند."
      },
      {
        "index": 6,
        "text": "برای آنان یکسان است، چه برایشان آمرزش بخواهی یا برایشان آمرزش نخواهی، خدا هرگز آنان را نخواهد آمرزید، زیرا آنان فاسقند و خدا مردم فاسق را هدایت نمی\u200cکند و به راه سعادت و بهشت نمی\u200cبرد."
      },
      {
        "index": 7,
        "text": "اینان همان کسانی اند که [به قوم و قبیله خود] می\u200cگویند: به مؤمنانی که نزد رسول خدایند و او را یاری می\u200cکنند انفاق نکنید تا از اطراف او پراکنده شوند و او نتواند بر ما حکمرانی کند. آنان چنین می\u200cگویند درحالی که گنجینه\u200cهای آسمان\u200cها و زمین از آنِ خداست و هرگاه بخواهد، یاران پیامبر را توانگر می\u200cکند، ولی منافقان این حقیقت را درنمی یابند.\u200c"
      },
      {
        "index": 8,
        "text": "می\u200cگویند: اگر به مدینه باز گردیم، قطعاً آن که عزیزتر است آن را که زبون\u200cتر است از آن جا بیرون خواهد کرد، و حال آن که عزّت، همه از آنِ خدا و پیامبرش و مؤمنان است، امّا منافقان نمی\u200cدانند."
      },
      {
        "index": 9,
        "text": "ای کسانی که ایمان آورده\u200cاید، مبادا اموال و فرزندانتان شما را از یاد خدا باز دارند که به ورطه نفاق در خواهید افتاد، و کسانی که چنین کنند، آنانند زیانکاران."
      },
      {
        "index": 10,
        "text": "و بخشی از آنچه را که به شما ارزانی داشته\u200cایم انفاق کنید، پیش از آن که یکی از شما را مرگ در رسد و بگوید: پروردگارا، چرا مرگ مرا اندکی به تأخیر نینداختی تا از اموال خود صدقه دهم و از شایستگان باشم؟"
      },
      {
        "index": 11,
        "text": "این درخواست پذیرفته نمی\u200cشود، زیرا هنگامی که اجل کسی فرا رسید، هرگز خدا او را به تأخیر نمی\u200cافکند، و خدا به آنچه می\u200cکنید آگاه است."
      }
    ],
    "index": 63
  },
  {
    "aya": [
      {
        "index": 1,
        "text": "آنچه در آسمان\u200cها و آنچه در زمین است خدا را تسبیح می\u200cگویند و او را به پاکی و پیراستگی از هر عیب و نقصی یاد می\u200cکنند. فرمانروایی جهان هستی از آنِ اوست و ستایش نیز همه از آنِ اوست و او بر هر کاری تواناست."
      },
      {
        "index": 2,
        "text": "اوست آن که شما را آفرید، پس شما دو گروه شدید، گروهی از شما کافر و گروهی از شما مؤمنند، و خدا به آنچه انجام می\u200cدهید بیناست."
      },
      {
        "index": 3,
        "text": "آسمان\u200cها و زمین را به حق (برای هدفی پایدار) آفرید و به شما صورت بخشید و اندام و قوای شما را متناسب با هدف آفرینش نیکو بیاراست، و بازگشت همگان به سوی اوست."
      },
      {
        "index": 4,
        "text": "از آنچه در آسمان\u200cها و زمین است (از جمله اجزای پراکنده مردگان) با خبر است، و آنچه را پنهان می\u200cدارید و آنچه را آشکار می\u200cسازید همه را می\u200cداند، و خدا به رازهای نهفته در سینه\u200cها به خوبی داناست."
      },
      {
        "index": 5,
        "text": "آیا خبر کسانی که پیش از این کفر ورزیدند و وزر و وبال کارشان را در همین جهان چشیدند به شما مشرکان، نرسیده است؟ آنان در آخرت نیز عذابی دردناک خواهند داشت."
      },
      {
        "index": 6,
        "text": "این فرجام شوم بدان سبب بود که پیامبرانشان با دلیل\u200cهایی روشن به سویشان می\u200cآمدند ولی آنان می\u200cگفتند: آیا آدمیانی که هیچ امتیازی بر ما ندارند ما را هدایت می\u200cکنند؟ پس کافر شدند و روی برتافتند و گمان کردند که خدا به وجودشان نیازمند است و آنان را هلاک نمی\u200cکند، در صورتی که خدا از آنان بی نیاز بود، و خدا از همه چیز بی نیاز است و بر کارهایش که همه زیباست ستایش می\u200cشود."
      },
      {
        "index": 7,
        "text": "کسانی که کافر شدند، پنداشتند که هرگز از گورها برانگیخته نمی\u200cشوند. بگو: چرا، به پروردگارم سوگند که قطعاً برانگیخته خواهید شد، سپس شما را به حقیقت و پی آمدهای ناگوار آنچه کرده\u200cاید آگاه خواهند ساخت، و این بر خدا آسان است."
      },
      {
        "index": 8,
        "text": "پس به خدا و فرستاده اش محمّد و به قرآنِ روشنی بخش که ما آن را فرو فرستاده\u200cایم ایمان بیاورید، و خدا به آنچه می\u200cکنید آگاه است و شما را به آن سزا می\u200cدهد."
      },
      {
        "index": 9,
        "text": "در روزی برانگیخته می\u200cشوید که خدا شما را در آن روز که روزِ جمع شدن همگان است، برای داوری گرد می\u200cآورد. آن روز روزِ آشکار شدن زیان\u200cها و نیرنگ\u200cهایی است که مردمان به یکدیگر زده\u200cاند. و هر کس به خدا ایمان بیاورد و کاری شایسته کند، خدا بدی\u200cهای او را از او می\u200cزداید و او را به بوستان\u200cهای پردرخت که نهرها از زیر آنها روان است درمی آورَد، در حالی که برای همیشه در آن جاودانه\u200cاند. این است سعادت بزرگ."
      },
      {
        "index": 10,
        "text": "و کسانی که کافر شدند و آیات ما را دروغ انگاشتند اهل آتشند و در آن ماندگار خواهند بود، و آن بد بازگشتگاهی است."
      },
      {
        "index": 11,
        "text": "هیچ گزندی جز به اذن خدا به کسی نمی\u200cرسد; و هر کس به خدا ایمان بیاورد، خدا دل او را به درک ربوبیت عام الهی راه می\u200cنماید، و خدا به هر چیزی به خوبی داناست."
      },
      {
        "index": 12,
        "text": "و خدا را فرمان برید و به آیینی که برای شما مقرّر کرده است پای بند باشید و به دستورات پیامبر گردن نهید; پس اگر روی برتافتید، پیامبر شما را به انجام فرمان الهی و دستورات خود وادار نخواهد کرد، چرا که برعهده فرستاده ما جز ابلاغ آشکار پیام چیزی نیست."
      },
      {
        "index": 13,
        "text": "خداست که معبودی شایسته پرستش جز او نیست; پس غیر او را فرمان نبرید که فرمانبرداری خود نوعی پرستش است، و مؤمنان باید در امور خود تنها بر خدا توکل کنند."
      },
      {
        "index": 14,
        "text": "ای کسانی که ایمان آورده\u200cاید، قطعاً برخی از همسران و فرزندان شما دشمن شما هستند و می\u200cخواهند شما را از پای بندی به ایمان و کارهای شایسته بازدارند; از آنان برحذر باشید. و اگر از خطایشان درگذرید و بدون هیچ سرزنشی از آنان چشم پوشی کنید و آنان را ببخشایید، خدا شما را می\u200cآمرزد و از رحمت خود برخوردار می\u200cسازد، چرا که خداوند آمرزنده و مهربان است."
      },
      {
        "index": 15,
        "text": "جز این نیست که اموال و فرزندان شما وسیله آزمایش شما هستند، پس مبادا آنها شما را به خود مشغول کنند و از طاعت خدا بازدارند که پاداش بزرگ تنها نزد خداست."
      },
      {
        "index": 16,
        "text": "پس تا می\u200cتوانید از خدا پروا کنید و سخنش را بشنوید و او را فرمان برید و از اموالتان انفاق کرده و خیری برای خود پیش فرستید. و هر کس از بخل و آز نفس خود مصون بماند و از بخشش اموال خود به دیگران دلتنگ نشود، آنانند سعادتمندان."
      },
      {
        "index": 17,
        "text": "اگر با انفاق خود، به خدا وامی نیکو دهید، خدا هنگام پرداخت آن، آن را دوچندان به شما بازمی گرداند و شما را می\u200cآمرزد، و خدا بسیار سپاسگزار و بردبار است."
      },
      {
        "index": 18,
        "text": "او دانای نهان و آشکار و شکست ناپذیر و حکیم است."
      }
    ],
    "index": 64
  },
  {
    "aya": [
      {
        "index": 1,
        "text": "ای پیامبر و ای کسانی که پیرو پیامبرید، هنگامی که خواستید زنان را طلاق دهید، در زمانی که می\u200cتواند عدّه آنان آغاز شود طلاقشان دهید و شمار عدّه را نگه دارید تا حقوق و احکامی که بر آن مترتب است ضایع نشود، و از خدا که پروردگار شماست پروا کنید. آنان را در دوران عدّه از خانه\u200cهایی که در آن سکونت داشته\u200cاند بیرون مکنید و خودشان نیز بیرون نروند، مگر این که مرتکب کار زشت آشکاری شوند. اینها حدود خداست، و هر کس از حدود خدا تجاوز کند، بر خود ستم کرده است. تو نمی\u200cدانی، شاید بعد از این [که مطلّقه مدّتی در خانه شوهر به سر بُرد] خدا کاری را پدید آورَد که از طلاق پشیمانی حاصل شود و زندگی به حالت نخست باز گردد."
      },
      {
        "index": 2,
        "text": "و هنگامی که زنان مُطَلَّقه به پایان عدّه خود نزدیک شدند، یا به آنان رجوع کنید با این هدف که با آنان معاشرت نیکو داشته باشید و حقوقشان را رعایت کنید و یا بگذارید عدّه شان به سر آید و به خوبی و با رعایت حقوقشان از آنان جدا شوید، و در صورت جدایی، دو مرد از خودتان (از مؤمنان) را که عادلند بر طلاق گواه گیرید، و گواهی را برای خدا برپا دارید. اینها احکامی هستند که هر کس به خدا و روز قیامت ایمان دارد بدانها پند داده می\u200cشود، و هر کس از خدا پروا بدارد و حدود الهی را رعایت کند، خدا برای بیرون شدن او از تنگناها راهی پدید می\u200cآورد."
      },
      {
        "index": 3,
        "text": "و از جایی که تصوّر نمی\u200cکند، به او روزی می\u200cرساند و نیازهای زندگی اش را برطرف می\u200cسازد. و هر کس بر خدا توکل کند، خدا برای تأمین سعادت او بس است; چرا که خدا کار خود را به انجام می\u200cرساند. و خدا برای هر چیزی اندازه\u200cای قرار داده است."
      },
      {
        "index": 4,
        "text": "و از زنان شما آنان که از دیدنِ خون حیض نومیدند، اگر شک دارید که آیا به سنّ یائسگی رسیده\u200cاند یا به سبب عارضه\u200cای حایض نمی\u200cشوند، عدّه آنان سه ماه است، و عدّه زنانی که در سال\u200cهای عادت به سر می\u200cبرند ولی خون ندیده\u200cاند، نیز سه ماه است، و سرآمد عدّه زنان باردار این است که وضع حمل کنند. و هر کس از خدا پروا کند (به احکام و مقرّرات الهی پای بند باشد)، خدا برای او در کارش آسانی پدید می\u200cآورد."
      },
      {
        "index": 5,
        "text": "این فرمان خداست که آن را به سوی شما فرو فرستاده است; و هر کس از خدا پروا کند و به فرمان او گردن نهد، خدا گناهان صغیره او را می\u200cبخشد و مزدی را که از آن اوست بزرگ و پربار می\u200cگرداند."
      },
      {
        "index": 6,
        "text": "شما باید زنان مطلّقه خود را در دوران عدّه در همان جا که خود سکونت دارید و به اندازه توانتان آن را فراهم نموده\u200cاید جای دهید، و نباید با کاستن از نفقه یا جایگاه سکونتشان به آنان زیان برسانید تا عرصه را برایشان تنگ و آنان را دچار مشقّت کنید. و اگر باردارند، باید تا هنگامی که وضع حمل کنند خرجشان را بدهید. و اگر برای شما فرزندتان را شیر دهند، مزد شیر دادنشان را به آنان بدهید و در امر فرزندتان با یکدیگر مشورت کنید و بر آنچه متعارف است توافق نمایید. و اگر هر یک از شما چیزی را از دیگری خواست که بر او دشوار است و در نتیجه به توافق نرسیدید، هر چه زودتر زن دیگری کودک را برای پدر [به خواست و هزینه او] شیر می\u200cدهد."
      },
      {
        "index": 7,
        "text": "باید آن که توانگر است، نفقه همسر مطلّقه اش را که به فرزند او شیر می\u200cدهد توسعه بخشد، و آن که روزی بر او تنگ شده است، باید در حدّی که خدا به او نعمت داده است نفقه دهد. خدا هیچ کس را جز به قدر آنچه به او داده است تکلیف نمی\u200cکند. دیری نخواهد گذشت که خدا پس از سختی آسانی پدید می\u200cآورد."
      },
      {
        "index": 8,
        "text": "و چه بسیار شهرها که مردم آن از فرمان پروردگار خود و پیامبران او سرپیچیدند و ما در حسابرسی بر آنان سخت گرفتیم و در این جهان با عذابی بی سابقه آنان را کیفر دادیم."
      },
      {
        "index": 9,
        "text": "پس وِزر و وَبال کار خود را چشیدند و فرجام کارشان نیز زیانکاری است."
      },
      {
        "index": 10,
        "text": "چرا که خداوند در سرای آخرت برای آنان عذابی سخت آماده کرده است. پس ای خردمندانی که ایمان آورده\u200cاید، در فرجام سرپیچی از فرمان خدا و پیامبر بیندیشید و از خدا پروا کنید که همانا خدا پیامبری که سود و زیانتان را به شما یادآوری می\u200cکند به سوی شما برانگیخته است;"
      },
      {
        "index": 11,
        "text": "پیامبری که آیات روشنگر خدا را بر شما تلاوت می\u200cکند تا کسانی را که ایمان آورده و کارهای شایسته کرده\u200cاند از تاریکی\u200cها در آورد و به سوی نور ببرد، و هر کس به خدا ایمان آورد و کاری شایسته کند خدا او را به بوستان\u200cهایی آکنده از درختان که از زیر آنها نهرها روان است در می\u200cآورَد، در حالی که برای همیشه در آن جاودانه\u200cاند. به راستی خدا برای او رزقی نیکو فراهم آورده است (در دنیا ایمان و عمل شایسته را روزی او ساخته و در آخرت بهشت را به او ارزانی می\u200cدارد)."
      },
      {
        "index": 12,
        "text": "خدا همان کسی است که هفت آسمان را آفرید و از زمین نیز مانند آنها را پدید آورْد. فرمان از جانب او صادر می\u200cشود و از میان آسمان\u200cها یکی پس از دیگری فرود می\u200cآید تا به زمین می\u200cرسد. آری، چنین مقرر شده است تا بدانید که خدا بر انجام هر کاری تواناست و علم او بر هر چیزی احاطه دارد."
      }
    ],
    "index": 65
  },
  {
    "aya": [
      {
        "index": 1,
        "text": "ای پیامبر، چرا سوگند یاد می\u200cکنی و چیزی را که خدا بر تو حلال کرده است، بر خود حرام می\u200cکنی و بدان رضایت همسرانت را می\u200cجویی؟ در حالی که خدا آمرزنده و مهربان است،"
      },
      {
        "index": 2,
        "text": "خدا گشودنِ سوگندهایتان را برای شما مقرّر داشته و آن را با پرداخت کفّاره بر شما روا دانسته است، و خدا سرپرست شماست و امورتان را با قوانین و مقررات خود تدبیر می\u200cکند و او دانا و حکیم است."
      },
      {
        "index": 3,
        "text": "و زمانی [را یاد کنید] که پیامبر به یکی از همسرانش (حَفصَه) سخنی به راز گفت و از او خواست که آن را نهان دارد ولی او نافرمانی کرد. پس چون آن راز را (با عایشه) باز گفت و خدا پیامبر را از آشکار شدن رازش آگاه ساخت، پیامبر بخشی از آن را اظهار کرد و از اظهار بخشی دیگر صرف نظر نمود. پس هنگامی که پیامبر همسرش (حفصه) را از آشکار شدن آن راز خبر داد، او گفت: چه کسی این را به تو خبر داده است؟ پیامبر گفت: خدای دانا به آشکار و نهان و آگاه از افکار و اندیشه\u200cها، مرا از آن آگاه ساخته است."
      },
      {
        "index": 4,
        "text": "شما دو زن با این عملی که مرتکب شده\u200cاید دل هایتان به انحراف کشیده شده و لازم است توبه کنید; پس اگر به سوی خدا باز گردید و از آزار پیامبر دست بردارید [کاری شایسته کرده اید]، و اگر بر ضدّ او همداستان شوید، خداوند خود یاور اوست و جبریل و صالحی از مؤمنان نیز یاور اویند، و علاوه بر اینان، فرشتگان هم پشتیبان او خواهند بود."
      },
      {
        "index": 5,
        "text": "اگر پیامبر همه شما را طلاق دهد، امید است پروردگارش همسرانی بهتر از شما به او عوض دهد; زنانی که تسلیم فرمان خدا و با ایمان و فرمانبردار فروتن و توبه کننده و پرستشگر خدا و اهل روزه باشند، بیوه و دوشیزه."
      },
      {
        "index": 6,
        "text": "ای کسانی که ایمان آورده\u200cاید، خود و خانواده هایتان را از آتشی که هیزمش مردم و سنگ\u200cها خواهند بود، نگه دارید. بر آن آتش فرشتگانی سختگیر و نیرومند گمارده شده\u200cاند، که از آنچه خدا به آنان فرمان داده است سرپیچی نمی\u200cکنند و آنچه را که بدان مأمور شده\u200cاند انجام می\u200cدهند."
      },
      {
        "index": 7,
        "text": "[به کافران می\u200cگویند:] ای کسانی که کفر ورزیده\u200cاید، امروز هیچ عذر و حجتی بر بی گناهی خود نیاورید زیرا جز این نیست که کارهایی که می\u200cکردید سزای شما قرار داده می\u200cشود."
      },
      {
        "index": 8,
        "text": "ای کسانی که ایمان آورده\u200cاید، به خدا باز گردید و توبه کنید، توبه\u200cای که شما را از روی آوردن به گناه بازدارد; امید است پروردگارتان گناهانتان را از شما بزداید و شما را در بوستان\u200cهایی با درختانی انبوه که از زیر آنها نهرها روان است درآورَد. این موهبت در روزی به شما داده می\u200cشود که خدا در آن روز پیامبرش را با خلف وعده سرافکنده نمی\u200cکند، و کسانی که ایمان آورده\u200cاند در آن روز با وی خواهند بود. نورشان پیشاپیش آنان و در طرف راستشان به سرعت پیش می\u200cرود; چرا که خود شتابان به سوی درجات قرب الهی در حرکتند; می\u200cگویند: پروردگارا، نور ما را برای ما کامل گردان و گناهانمان را بر ما ببخشای که تو بر هر کاری توانایی."
      },
      {
        "index": 9,
        "text": "ای پیامبر، با کافران و منافقان جهاد کن و بر آنان سخت گیر; جایگاهشان دوزخ است و آن بد بازگشتگاهی است."
      },
      {
        "index": 10,
        "text": "خداوند برای کسانی که کفر ورزیده\u200cاند، همسر نوح و همسر لوط را مثَل آورده که هر دو در زوجیّتِ دو بنده شایسته از بندگان ما بودند ولی به آنان خیانت کردند و پیوندشان با آن شایستگان هیچ سودی به حالشان نکرد و از یاری خدا ذره\u200cای بی نیازشان نساخت و به آن دو زن گفته شد: با کسانی که به آتش درمی آیند، به آتش درآیید."
      },
      {
        "index": 11,
        "text": "و خداوند برای کسانی که ایمان آورده\u200cاند، همسر فرعون را مثل آورده است، آن گاه که گفت: پروردگارا، برای من در جوار قُرب خودت در بهشت خانه\u200cای بنا کن و مرا از فرعون و کردارش رهایی بخش، و از این مردم ستمگر نجاتم ده."
      },
      {
        "index": 12,
        "text": "و برای آنان مریم دختر عمران را نیز مثل آورده است، همان کسی که دامن خود را از آلودگی پاک نگه داشت و به این سبب ما از روح خود در آن دمیدیم و او سخنان پروردگارش و کتاب\u200cهای او را تصدیق کرد و از کسانی بود که با فروتنی خدا را اطاعت می\u200cکردند."
      }
    ],
    "index": 66
  },
  {
    "aya": [
      {
        "index": 1,
        "text": "پر خیر و برکت است خداوندی که فرمانروایی به دست اوست و او بر هر کاری تواناست."
      },
      {
        "index": 2,
        "text": "همان که مرگ و زندگی را آفرید تا شما را بیازماید و مشخص کند که کدامتان نیکوکارترید; و اوست آن مقتدرِ شکست ناپذیری که آمرزنده گناهان شماست."
      },
      {
        "index": 3,
        "text": "همان که هفت آسمان را به صورت طبقه طبقه آفرید. تو ای کسی که چشم بینا داری، در آفریده\u200cهای خدایِ رحمان هیچ اختلاف و تفاوتی نمی\u200cبینی، چرا که همه روی به سوی هدفی دارند که برایشان مقرر شده است و برای رسیدن به مقصد خود از شرایط لازم برخوردارند. باز چشم به سوی آفریده\u200cها برگردان و با دقت در آنها بنگر، آیا خلل و نقصانی در آنها می\u200cبینی؟"
      },
      {
        "index": 4,
        "text": "سپس باز هم چشم به سوی آنها برگردان و بارها به دقت در آنها بنگر، سرانجام دیده ات فرو مانده به سوی تو باز می\u200cگردد، در حالی که خسته است و هیچ خلل و نقصانی در آفرینش ندیده است."
      },
      {
        "index": 5,
        "text": "و به راستی ما نزدیک\u200cترین آسمان به زمین را با ستارگانی همچون چراغ بیاراستیم، و از آن ستارگان تیرهایی برای راندن شیاطین (جنیّان شرور) پدید آوردیم و برای آنان عذاب آتش افروخته آماده کرده\u200cایم."
      },
      {
        "index": 6,
        "text": "و برای کسانی که منکر ربوبیت پروردگارشان شدند عذاب دوزخ خواهد بود و آن بد بازگشتگاهی است."
      },
      {
        "index": 7,
        "text": "هنگامی که در دوزخ افکنده شوند نعره دَمِش آن را می\u200cشنوند و بدین طریق آنان را در خود فرو می\u200cبرد و پیوسته می\u200cجوشد و آنان را بالا و پایین می\u200cبرد."
      },
      {
        "index": 8,
        "text": "نزدیک است از شدّت خشم پاره پاره شود. هرگاه گروهی از کافران در آن افکنده شوند، فرشتگانِ نگهبان آن، سرزنش کنان از آنان می\u200cپرسند: مگر برای شما پیامبری هشداردهنده نیامد؟\u200c"
      },
      {
        "index": 9,
        "text": "می\u200cگویند: چرا، پیامبری هشداردهنده برای ما آمد ولی او را تکذیب کردیم و گفتیم: خداوند هیچ چیزی فرو نفرستاده است و شما مدّعیان نبوت جز در گمراهی بزرگی نیستید."
      },
      {
        "index": 10,
        "text": "و می\u200cگویند: اگر سخن پیامبران را می\u200cشنیدیم و می\u200cپذیرفتیم یا حق را آن گاه که بیان کردند با خردورزی درمی یافتیم امروز در زمره همدمان این آتشِ افروخته نبودیم."
      },
      {
        "index": 11,
        "text": "و به گناه خود اعتراف می\u200cکنند، پس ذلّت و نابودی بر اهل این آتشِ افروخته باد."
      },
      {
        "index": 12,
        "text": "امّا مؤمنان، همانان که از پروردگارشان که از دیدشان نهان است می\u200cهراسند، آمرزش و پاداشی بزرگ خواهند داشت."
      },
      {
        "index": 13,
        "text": "و برای خدا یکسان است، چه سخن خود را به راز گویید یا آن را با صدای بلند آشکار سازید، همه را می\u200cداند; زیرا او به افکار و اندیشه\u200cهای نهفته در سینه\u200cها به خوبی آگاه است; پس مبادا تصور کنید که رستاخیز و بررسی اعمال انسان\u200cها امکان پذیر نیست."
      },
      {
        "index": 14,
        "text": "آیا آن کسی که بشر را آفریده است، از گفتار و کردار و اندیشه\u200cهای او بی خبر است؟ هرگز، او در درون هر چیزی نفوذ دارد و از تار و پود آن با خبر است."
      },
      {
        "index": 15,
        "text": "اوست آن که زمین را همچون چهارپایی رام در اختیار شما قرار داد، پس در اطراف و اکناف آن رهسپار شوید و از رزقی که خدا برای شما مقرّر داشته و شما آن را با تلاش خود به دست می\u200cآورید بهره ببرید، و [بدانید که بازگشت شما به سوی خداست و] زنده کردن مردگان تنها به حکم اوست."
      },
      {
        "index": 16,
        "text": "آیا شما که ربوبیت خدا را بر جهان هستی انکار می\u200cکنید از آن فرشتگانی که در آسمانند ایمنید که زمین را بشکافند و شما را در آن فرو برند، پس ناگهان زمین به لرزه درآید؟"
      },
      {
        "index": 17,
        "text": "آیا از آنان که در آسمانند ایمنید که بر شما تندبادی بفرستند که سنگبارانتان کند؟ به زودی خواهید دانست که هشدار من چگونه است."
      },
      {
        "index": 18,
        "text": "اگر باور نمی\u200cکنند، در سرگذشت امّت\u200cهای پیشین بیندیشند; همانا کسانی که پیش از اینان بودند، ربوبیّت مرا انکار و پیامبرانم را تکذیب نمودند و به عذاب گرفتار شدند; پس [بنگرند] که عقوبت من چگونه بود."
      },
      {
        "index": 19,
        "text": "آیا به پرندگان که بالای سرشان در حال پروازند و بال\u200cهای خود را می\u200cگشایند و جمع می\u200cکنند، نظر ندوخته\u200cاند؟ جز خدای رحمان هیچ کس آنها را در آسمان نگاه نمی\u200cدارد. قطعاً او به هر چیزی بیناست."
      },
      {
        "index": 20,
        "text": "بلکه کیست آن کس که گفته می\u200cشود به جای خدای رحمان سپاه شماست و شما را در برابر عذاب الهی ـ اگر عذابی برای شما بخواهدـ یاری می\u200cدهد؟ کافران جز در فریب فرو نرفته\u200cاند; چرا که می\u200cپندارند معبودانشان یاور آنانند."
      },
      {
        "index": 21,
        "text": "بلکه کیست آن کس که گفته می\u200cشود اگر خدا رزقش را از شما باز دارد او به شما روزی می\u200cدهد؟ آنان خود می\u200cدانند که چنین کسی وجود ندارد، ولی همچنان در سرکشی و گریز از حق فرو رفته\u200cاند."
      },
      {
        "index": 22,
        "text": "آیا آن کس که بر چهره خویش در افتاده و واژگونه سیر می\u200cکند در نتیجه پیش روی خود را نمی\u200cبیند راهیاب\u200cتر است یا آن کس که استوار بر راهی راست حرکت می\u200cکند و راه و مقصد خود را نظاره گر است؟ کافران حق گریز و مؤمنان حق جو در مَثَل این گونه\u200cاند."
      },
      {
        "index": 23,
        "text": "بگو: خداست آن کس که شما را پدید آورده و برای شما گوش\u200cها و دیده\u200cها و دل\u200cها قرار داده است و شما باید خدا را بر این نعمت\u200cها سپاس گویید ولی اندک سپاسگزاری می\u200cکنید."
      },
      {
        "index": 24,
        "text": "بگو: اوست که شما را در زمین آفرید، و پس از مرگتان زنده می\u200cشوید و شما را دسته جمعی به سوی او روانه می\u200cکنند."
      },
      {
        "index": 25,
        "text": "آنان می\u200cگویند: اگر راست می\u200cگویید که رستاخیزی در کار است، این وعده کی تحقق خواهد یافت؟"
      },
      {
        "index": 26,
        "text": "بگو: علم آن تنها نزد خداست و من هم فقط پیامبری اخطارگرم که پیامم را به روشنی به شما ابلاغ می\u200cکنم."
      },
      {
        "index": 27,
        "text": "و هنگامی که آن وعده را نزدیک ببینند، چهره کسانی که آن را انکار می\u200cکردند اندوهبار می\u200cشود و آثار ناکامی و نومیدی در آنها آشکار می\u200cگردد و به آنان گفته می\u200cشود: این است همان چیزی که پیوسته آن را می\u200cطلبیدید و می\u200cگفتید: این وعده کی فرا می\u200cرسد؟"
      },
      {
        "index": 28,
        "text": "ای پیامبر، به آنان که همواره حوادث ناگوار را برای تو و پیروانت آرزو می\u200cکنند بگو: به من خبر دهید، اگر خدا مرا و هر که را با من است نابود کند یا ما را مورد رحمت قرار دهد، چه کسی شما کافران را پناه می\u200cدهد و از عذابی دردناک می\u200cرهاند؟"
      },
      {
        "index": 29,
        "text": "بگو: آن کسی که من شما را به بی همتا دانستن او فرا می\u200cخوانم و شما از او می\u200cخواهید که مرا هلاک کند، همان خدای رحمان است که ما به او ایمان آورده و فقط بر او توکل کرده\u200cایم. پس به زودی خواهید دانست که از ما و شما چه کسی در گمراهی آشکاری قرار داشته است."
      },
      {
        "index": 30,
        "text": "بگو: به من خبر دهید، اگر آب [مورد نیاز] شما در زمین فرو رود، چه کسی آبی روان برای شما خواهد آورد؟"
      }
    ],
    "index": 67
  },
  {
    "aya": [
      {
        "index": 1,
        "text": "نون. سوگند به قلم و آنچه با قلم می\u200cنویسند،"
      },
      {
        "index": 2,
        "text": "که تو در پرتو نعمتِ رسالتی که پروردگارت به تو عطا کرده است، به جنون مبتلا نیستی و نخواهی شد."
      },
      {
        "index": 3,
        "text": "و قطعاً برای تو پاداشی پایان ناپذیر خواهد بود."
      },
      {
        "index": 4,
        "text": "و راستی تو خلق و خویی نیکو و والا داری."
      },
      {
        "index": 5,
        "text": "به زودی تو می\u200cبینی و آنان نیز خواهند دید،"
      },
      {
        "index": 6,
        "text": "که کدام یک از شما بی خرد و گرفتار جنونند."
      },
      {
        "index": 7,
        "text": "همانا پروردگارت به کسی که از راه او منحرف شده داناتر است، و همو به کسانی که ره یافته\u200cاند آگاه\u200cتر است."
      },
      {
        "index": 8,
        "text": "پس ای پیامبر، از آنان که تو را دروغ پرداز شمردند پیروی مکن."
      },
      {
        "index": 9,
        "text": "آنان دوست دارند که تو در کارِ دین خود کوتاهی کنی و اندک گرایشی به آیینشان نشان دهی در این صورت آنان هم در دین خود مسامحه می\u200cکنند و به دین تو اندک گرایشی نشان می\u200cدهند."
      },
      {
        "index": 10,
        "text": "تو نباید پیروی کنی از هر کسی که بسیار قسم می\u200cخورد، کم خرد و کوته اندیش است،"
      },
      {
        "index": 11,
        "text": "بسیار عیبجو و سخن چین است و حرفِ این و آن را برای فسادگری به دیگران می\u200cرساند;"
      },
      {
        "index": 12,
        "text": "بازدارنده مردم از کار خیر است و تجاوزکار و گناه پیشه است;"
      },
      {
        "index": 13,
        "text": "علاوه بر این صفات زشت، درشت خوی و بی ریشه است."
      },
      {
        "index": 14,
        "text": "او به سبب این که مال دارد و از پسرانی چند برخوردار است، گرفتار این صفات زشت شده است."
      },
      {
        "index": 15,
        "text": "هنگامی که آیات ما بر او تلاوت شود می\u200cگوید: اینها افسانه\u200cهایی است که مردم نخستین بافته\u200cاند."
      },
      {
        "index": 16,
        "text": "به زودی در آخرت بر بینیِ چنین کسی نشانه آشکار ذلّت و حقارت می\u200cنهیم."
      },
      {
        "index": 17,
        "text": "ما تکذیب کنندگان رسالت را گرفتار عذاب کردیم; چنان که صاحبان آن بوستان را دچار بلا ساختیم، آن گاه که سوگند یاد کردند که بامدادان میوه\u200cهای باغشان را برای خود بچینند،"
      },
      {
        "index": 18,
        "text": "و سهمی برای تهیدستان استثنا نکنند."
      },
      {
        "index": 19,
        "text": "پس همان شب، در حالی که خفته بودند، بلایی از جانب پروردگارت بر گرد آن بوستان به گردش درآمد."
      },
      {
        "index": 20,
        "text": "و آن باغ بسوخت و چون شبِ تار، سیاه گشت."
      },
      {
        "index": 21,
        "text": "و صبحگاهان بی خبر از آنچه روی داده، یکدیگر را ندا دردادند،"
      },
      {
        "index": 22,
        "text": "که اگر قصد چیدن میوه\u200cها را دارید، در این پگاه به مزرعه خود درآیید."
      },
      {
        "index": 23,
        "text": "پس به راه افتادند در حالی که آهسته باهم می\u200cگفتند،"
      },
      {
        "index": 24,
        "text": "که امروز نباید هیچ بینوایی در بوستانتان بر شما در آید."
      },
      {
        "index": 25,
        "text": "پس صبحگاهان با این تصمیم که بینوایان را باز دارند، به باغ خود روی آوردند."
      },
      {
        "index": 26,
        "text": "وقتی دیدند باغشان سوخته است، گفتند: قطعاً ما از راه صواب منحرف شده\u200cایم;"
      },
      {
        "index": 27,
        "text": "بلکه از مزرعه خود نیز محروم گشته\u200cایم."
      },
      {
        "index": 28,
        "text": "بهترینشان گفت: آیا به شما نگفتم: چرا خدا را به پاکی یاد نمی\u200cکنید و از این تصمیمِ نادرست به درگاه او توبه نمی\u200cکنید؟"
      },
      {
        "index": 29,
        "text": "گفتند: پروردگارِ ما از هر عیب و نقصی پیراسته است، به یقین ما ستمکار بودیم."
      },
      {
        "index": 30,
        "text": "پس روی به یکدیگر آوردند و زبان به ملامتِ هم گشودند."
      },
      {
        "index": 31,
        "text": "گفتند: ای وای بر ما که سرکشی کردیم، ما از مرز بندگی خدا خارج شدیم،"
      },
      {
        "index": 32,
        "text": "امید است پروردگارمان بهتر از این باغ را به ما عوض دهد، زیرا که ما از غیر او روی برتافته و با رغبت به پروردگار خویش گرویده\u200cایم."
      },
      {
        "index": 33,
        "text": "عذاب این گونه است و عذاب آخرت قطعاً بزرگ\u200cتر است. ای کاش می\u200cدانستند."
      },
      {
        "index": 34,
        "text": "همانا برای تقواپیشگان نزد پروردگارشان بوستان\u200cهایی بهشتی سرشار از نعمت است که به هیچ رنج و محنتی آمیخته نیست."
      },
      {
        "index": 35,
        "text": "با این وصف آیا شما مشرکان می\u200cپندارید که ما فرمانبرداران را همچون گناهکاران قرار می\u200cدهیم و به هر دو گروه در آخرت ناز و نعمت می\u200cبخشیم؟"
      },
      {
        "index": 36,
        "text": "شما را چه شده است؟ چگونه داوری می\u200cکنید؟"
      },
      {
        "index": 37,
        "text": "یا مگر شما کتابی آسمانی دارید که در آن چنین می\u200cخوانید،"
      },
      {
        "index": 38,
        "text": "که برای شما در آخرت همان چیزی خواهد بود که آن را برمی گزینید و آن چیز بهشت است؟"
      },
      {
        "index": 39,
        "text": "یا مگر شما تا روز قیامت پیمان\u200cهایی بی نهایت استوار برعهده ما دارید که هر چه شما حکم می\u200cکنید همان حقِ شما باشد؟"
      },
      {
        "index": 40,
        "text": "ای پیامبر، از مشرکان بپرس کدام یک از آنان بر عهده می\u200cگیرد که روز قیامت میان فرمانبرداران و گناهکاران برابری برقرار کند؟"
      },
      {
        "index": 41,
        "text": "یا مگر مجرمان را خدایانی است شریک خداوند که به شفاعتشان خداوند آنان را با فرمانبرداران برابر می\u200cکند؟ اگر راست می\u200cگویند، شریکانی را که برای خدا پنداشته\u200cاند بیاورند و معرفی کنند."
      },
      {
        "index": 42,
        "text": "ای پیامبر، یاد کن روزی را که کار به شدت دشوار می\u200cشود، آن روز چیزی جز سجده و بندگی خدا کارساز نیست و مشرکان به سجده در برابر خدا فراخوانده می\u200cشوند ولی نمی\u200cتوانند سجده کنند."
      },
      {
        "index": 43,
        "text": "این در حالی است که دیدگانشان فرو افتاده و خفّت و خواری بر تمام وجودشان چیره شده است. آنان در آن روز توانِ سجده کردن ندارند، زیرا در دنیا به سجده برای خدا فراخوانده می\u200cشدند و تندرست هم بودند ولی از سر تکبّر امتناع میورزیدند."
      },
      {
        "index": 44,
        "text": "پس مرا با کسانی که این سخن (قرآن) را دروغ می\u200cانگارند واگذار که به تدریج آنان را از جایی که درنمی یابند، به ورطه هلاکت فرو خواهیم افکند."
      },
      {
        "index": 45,
        "text": "و به آنان مهلت می\u200cدهم تا هر چه بخواهند نافرمانی کنند، و این تدبیر من درباره آنهاست، قطعاً تدبیر من استوار است."
      },
      {
        "index": 46,
        "text": "یا مگر از آنان برای تبلیغ رسالتت مزدی می\u200cطلبی که در نتیجه زیان می\u200cبینند و بر اثر آن گرانبار می\u200cشوند و برای رهایی از آن، حقیقت را نمی\u200cپذیرند و می\u200cگویند: فرمانبرداران و مجرمان در روز رستاخیز باهم برابرند؟"
      },
      {
        "index": 47,
        "text": "یا مگر جهان غیب که خاستگاه پدیده\u200cها و مقدرات است در اختیار آنان است تا آنچه را می\u200cپسندند تثبیت کنند و مقدر سازند؟"
      },
      {
        "index": 48,
        "text": "پس در برابر حکم پروردگارت که به آنان مهلت می\u200cدهد و به تدریج آنان را به سقوط می\u200cکشاند، شکیبا باش و در عذابشان شتاب مخواه و مانند یونس آن همدم ماهی مباش، آن گاه که در شکم ماهی خدا را ندا داد و به تقصیر خود اعتراف کرد در حالی که آکنده از غم و اندوه بود."
      },
      {
        "index": 49,
        "text": "اگر لطفی از جانب پروردگارش شامل حال او نمی\u200cشد و توبه اش پذیرفته نمی\u200cگشت، از شکم ماهی، نکوهش شده به زمینی بی گیاه افکنده می\u200cشد."
      },
      {
        "index": 50,
        "text": "ولی با پذیرفته شدن توبه اش، دیگر درخور نکوهش نبود، بلکه پروردگارش او را برگزید و از شایستگانش گردانید."
      },
      {
        "index": 51,
        "text": "و آنان که کافر شده\u200cاند، هنگامی که آیات قرآن را که کتابی یادآور است شنیدند، نزدیک بود تو را چشم بزنند، با این حال می\u200cگویند: قطعاً او گرفتار جنون، و قرآنش الهام شیاطین است;"
      },
      {
        "index": 52,
        "text": "در صورتی که آن جز تذکاری برای جهانیان نیست."
      }
    ],
    "index": 68
  },
  {
    "aya": [
      {
        "index": 1,
        "text": "آن حقیقت ثابت!"
      },
      {
        "index": 2,
        "text": "چیست آن حقیقت؟"
      },
      {
        "index": 3,
        "text": "و چه چیز تو را آگاه ساخت که آن حقیقت چیست؟"
      },
      {
        "index": 4,
        "text": "آن، قیامتِ در هم کوبنده است که قوم ثمود و عاد آن درهم کوبنده را دروغ شمردند."
      },
      {
        "index": 5,
        "text": "امّا ثمودیان با آن صاعقه طغیانگر به هلاکت رسیدند."
      },
      {
        "index": 6,
        "text": "و امّا عادیان با تندبادی سرد و سرکش نابود شدند."
      },
      {
        "index": 7,
        "text": "خدا آن را هفت شب و هشت روزِ پیاپی بر آنان مسلّط کرد، در آن مدّت آن مردم را بر زمین افتاده می\u200cبینی که گویی تنه\u200cهای نخل\u200cهایی فرو افتاده و میان تهی\u200cاند."
      },
      {
        "index": 8,
        "text": "اینک آیا از آنان کسی را بر جای مانده می\u200cبینی؟"
      },
      {
        "index": 9,
        "text": "فرعون و کسانی که پیش از او بودند و پیامبران را تکذیب کردند و نیز قوم لوط، مردم آن شهرهای زیر و رو شده راه پرستش را به خطا پیمودند."
      },
      {
        "index": 10,
        "text": "و فرستاده پروردگارشان را نافرمانی کردند و خدا هم آنان را به کیفری سخت گرفت."
      },
      {
        "index": 11,
        "text": "به راستی ما ـ آن گاه که در عصر نوح آب طغیان کرد ـ پیشینیان شما را بر آن کشتی سوار کردیم،"
      },
      {
        "index": 12,
        "text": "تا آن را برای شما مایه تذکر و عبرتی قرار دهیم و گوش\u200cهایی که شنوایند آن را در دل\u200cها جای دهند. تفسیر"
      },
      {
        "index": 13,
        "text": "پس آن گاه که برای زنده شدن مردگان، تنها یک بار در صور دمیده شود،"
      },
      {
        "index": 14,
        "text": "و زمین و کوه\u200cها از جای برداشته و یکباره خرد و ذرّه ذرّه شوند،"
      },
      {
        "index": 15,
        "text": "آن روز است که رستاخیز به وقوع خواهد پیوست."
      },
      {
        "index": 16,
        "text": "و آسمان از هم می\u200cشکافد و آن روز است که آسمان سست خواهد بود."
      },
      {
        "index": 17,
        "text": "و فرشتگان در اطراف آن مستقرند و عرش پروردگارت را در آن روز هشت تن بر فراز آنان حمل می\u200cکنند. تفسیر"
      },
      {
        "index": 18,
        "text": "در آن روز شما با عقاید و اعمالتان بر خدا عرضه می\u200cشوید، آن روز هیچ نهانی از باورها و رفتارهای شما، پوشیده نمی\u200cماند."
      },
      {
        "index": 19,
        "text": "[و کارنامه اعمالتان به شما داده می\u200cشود،] امّا کسی که کارنامه اش به دست راستش داده شود، می\u200cگوید: ای فرشتگان، کارنامه مرا بگیرید و بخوانید;"
      },
      {
        "index": 20,
        "text": "من در دنیا باور داشتم که با حساب اعمال خود رو به رو می\u200cشوم (از این رو ایمان آوردم و کار شایسته انجام دادم)."
      },
      {
        "index": 21,
        "text": "پس او در یک زندگی دلخواه و موردپسند خواهد بود;"
      },
      {
        "index": 22,
        "text": "در بهشتی بلندمرتبه،"
      },
      {
        "index": 23,
        "text": "که میوه\u200cهای رسیده اش نزدیک و در دسترس است."
      },
      {
        "index": 24,
        "text": "به بهشتیان گفته می\u200cشود: بخورید و بیاشامید که بر شما گواراست. اینها پاداش ایمان و کارهای شایسته شماست که در آن دورانی که سپری شد برای خود پیش فرستادید."
      },
      {
        "index": 25,
        "text": "و امّا کسی که کارنامه اش به دست چپش داده شود، می\u200cگوید: ای کاش کارنامه\u200cام به من داده نمی\u200cشد،"
      },
      {
        "index": 26,
        "text": "و نمی\u200cدانستم که حسابم چیست."
      },
      {
        "index": 27,
        "text": "ای کاش آن مرگِ نخستین نابودم کرده بود،"
      },
      {
        "index": 28,
        "text": "دریغا! ثروتم به من سودی نبخشید و گزندی را دور نساخت."
      },
      {
        "index": 29,
        "text": "و قدرتم از دستم رفت."
      },
      {
        "index": 30,
        "text": "آن گاه خدا به فرشتگان می\u200cگوید: بگیرید او را و در غُل کشید."
      },
      {
        "index": 31,
        "text": "سپس وی را به آتش دوزخ درافکنید."
      },
      {
        "index": 32,
        "text": "آن گاه او را در زنجیری که درازیِ آن هفتاد ذراع است در بند کشید."
      },
      {
        "index": 33,
        "text": "چرا که او به خداوند بزرگ ایمان نمی\u200cآورْد،"
      },
      {
        "index": 34,
        "text": "و کسی را به اطعام بینوا تشویق نمی\u200cکرد."
      },
      {
        "index": 35,
        "text": "پس امروز در این جا برای او هیچ دوستِ دلسوزی نیست تا از وی شفاعت کند."
      },
      {
        "index": 36,
        "text": "و طعامی جز از چرکاب دوزخیان نخواهد داشت، زیرا به ادای حق بینوایان همت نمی\u200cگماشت. تفسیر"
      },
      {
        "index": 37,
        "text": "آن طعام را جز گنه پیشگان نخواهند خورد."
      },
      {
        "index": 38,
        "text": "سوگند یاد می\u200cکنم به آنچه می\u200cبینید،"
      },
      {
        "index": 39,
        "text": "و آنچه نمی\u200cبینید،"
      },
      {
        "index": 40,
        "text": "که این قرآن سخن فرستاده\u200cای بزرگوار است."
      },
      {
        "index": 41,
        "text": "و سخن شاعری نیست [که برخاسته از خیال باشد]، ولی اندکی از شما ایمان می\u200cآورید."
      },
      {
        "index": 42,
        "text": "و سخن یک کاهن نیز نیست که جنّیان آن را القا کرده باشند، ولی اندکی از شما متذکّر می\u200cشوید و پند می\u200cپذیرید."
      },
      {
        "index": 43,
        "text": "این قرآن از سوی پروردگار جهانیان نازل شده است و ساخته پیامبر نیست."
      },
      {
        "index": 44,
        "text": "و اگر او بعضی از سخنان را بر ما بسته بود، تفسیر"
      },
      {
        "index": 45,
        "text": "قطعاً ما دست راستش را می\u200cگرفتیم،"
      },
      {
        "index": 46,
        "text": "سپس رگ جگرش را می\u200cبریدیم و نابودش می\u200cساختیم."
      },
      {
        "index": 47,
        "text": "و هیچ کدامتان نمی\u200cتوانستید او را از ما پنهان سازید و از کیفر ما رهایی بخشد. تفسیر"
      },
      {
        "index": 48,
        "text": "به راستی این قرآن ارزش تقوا و معارف الهی را برای تقواپیشگان یادآوری می\u200cکند."
      },
      {
        "index": 49,
        "text": "و ما به خوبی می\u200cدانیم که برخی از شما آن را دروغ می\u200cانگارید. تفسیر"
      },
      {
        "index": 50,
        "text": "و قطعاً آن برای کافران در روز رستاخیز مایه حسرت خواهد بود."
      },
      {
        "index": 51,
        "text": "همانا این قرآن سخنی است راست و درست که هیچ شک و تردیدی در آن نیست."
      },
      {
        "index": 52,
        "text": "پس نام پروردگارت را که بزرگ است به پاکی و پیراستگی از هر عیب و نقصی یاد کن."
      }
    ],
    "index": 69
  },
  {
    "aya": [
      {
        "index": 1,
        "text": "درخواست کننده\u200cای از کافران، عذابی را درخواست کرد که فرودش بر آنان حتمی است."
      },
      {
        "index": 2,
        "text": "عذابی که ویژه کافران است و هیچ چیز آن را باز نخواهد داشت."
      },
      {
        "index": 3,
        "text": "و از جانب خداوندی است که دارای درجات است و هر فرشته\u200cای به تناسب مقام قربش به سوی آن درجات عروج می\u200cکند."
      },
      {
        "index": 4,
        "text": "فرشتگان و روح در روز قیامت، روزی که مقدار آن پنجاه هزار سال از سال\u200cهای دنیاست به سوی او بالا می\u200cروند."
      },
      {
        "index": 5,
        "text": "پس صبری نیکو پیشه کن که در آن هیچ بی تابی نباشد."
      },
      {
        "index": 6,
        "text": "کافران برپایی رستاخیز را بعید می\u200cشمرند،"
      },
      {
        "index": 7,
        "text": "و ما به آن علم داریم و آن را نزدیک می\u200cبینیم."
      },
      {
        "index": 8,
        "text": "آری، آن عذاب در روزی واقع خواهد شد که آسمان همچون فلزِّ مذاب می\u200cشود،"
      },
      {
        "index": 9,
        "text": "و کوه\u200cها مانند پشم می\u200cگردند،"
      },
      {
        "index": 10,
        "text": "و هیچ خویشاوند دلسوزی از حال خویشاوند خود نمی\u200cپرسد."
      },
      {
        "index": 11,
        "text": "خویشاوندان را روز قیامت به یکدیگر نشان می\u200cدهند، ولی از حال دیگری جویا نمی\u200cشوند، گناهکار دوست دارد و آرزو می\u200cکند که در برابر عذاب آن روز پسرانش را فدیه دهد،"
      },
      {
        "index": 12,
        "text": "و نیز همسر و برادرش را،"
      },
      {
        "index": 13,
        "text": "و خویشاوندان نزدیکش را همانان که امروز او را در کنار خود می\u200cگیرند و پناه می\u200cدهند،"
      },
      {
        "index": 14,
        "text": "و همه کسانی را که در روی زمینند، سپس این فدیه او را از عذاب برهاند."
      },
      {
        "index": 15,
        "text": "نه! هرگز فدیه اثری نمی\u200cبخشد، چرا که آن آتش آتشی شعلهور است و خاموش نمی\u200cگردد;"
      },
      {
        "index": 16,
        "text": "دست\u200cها و پاها را می\u200cسوزاند و از جای برمی کَند."
      },
      {
        "index": 17,
        "text": "و به سوی خود فرا می\u200cخواند آن کسی را که به ایمان پشت کرده و از پرستش خدا روی برتافته،"
      },
      {
        "index": 18,
        "text": "و ثروتی گرد آورده و آن را در جایی نگه داشته و به مستمندان کمک نکرده است."
      },
      {
        "index": 19,
        "text": "به راستی انسان آزمند و حریص آفریده شده است."
      },
      {
        "index": 20,
        "text": "چون گزندی به او برسد بی تابی می\u200cکند و ناله و اندوه سر می\u200cدهد."
      },
      {
        "index": 21,
        "text": "و چون خیری به او روی بیاورد، آن را به شدت از دیگران باز می\u200cدارد."
      },
      {
        "index": 22,
        "text": "مگر نمازگزاران،"
      },
      {
        "index": 23,
        "text": "همانان که بر نماز خود مداومت می\u200cکنند،"
      },
      {
        "index": 24,
        "text": "و آنان که می\u200cدانند در اموالشان حقی است معلوم و معین،"
      },
      {
        "index": 25,
        "text": "برای نیازمندی که سؤال می\u200cکند و بینوایی که از درخواست کردن اِبا دارد;"
      },
      {
        "index": 26,
        "text": "و آنان که روز جزا را تصدیق کرده و تصدیق خود را در عمل نشان می\u200cدهند."
      },
      {
        "index": 27,
        "text": "و آنان که از عذاب پروردگارشان بیمناکند."
      },
      {
        "index": 28,
        "text": "چرا که [می دانند] کسی را از عذاب پروردگارشان ایمنی نداده\u200cاند."
      },
      {
        "index": 29,
        "text": "و آنان که دامن خود را حفظ می\u200cکنند،"
      },
      {
        "index": 30,
        "text": "مگر از همسرانشان یا کنیزانی که مالک آنها شده\u200cاند که اینان نکوهش نمی\u200cشوند."
      },
      {
        "index": 31,
        "text": "پس کسانی که راهی جز آنچه مقرر شده است طلب کنند، قطعاً از مرز الهی گذشته\u200cاند."
      },
      {
        "index": 32,
        "text": "و آنان که امانت\u200cهای یکدیگر را پاس می\u200cدارند و بر پیمان خود، وفادارند."
      },
      {
        "index": 33,
        "text": "و آنان که شهادت\u200cهای خود را برپا می\u200cدارند (در تحمل و ادای آن هیچ گونه کوتاهی نمی\u200cکنند و در آن تغییری نمی\u200cدهند)."
      },
      {
        "index": 34,
        "text": "و آنان که بر نماز خود مراقبت دارند و آداب کمال آن را رعایت می\u200cکنند."
      },
      {
        "index": 35,
        "text": "اینان در بوستان\u200cهای بهشتی خواهند بود و [در آن جا] مورد احترام قرار خواهند گرفت."
      },
      {
        "index": 36,
        "text": "با این وصف که کفر موجب ورود به دوزخ، و ایمان موجب ورود به بهشت است، کسانی که اظهار ایمان کرده و در حقیقت کافرند، چه مقصدی دارند که در کنار تو قرار می\u200cگیرند و دیده از تو باز نمی\u200cگیرند (همواره ملازم تو هستند)؟"
      },
      {
        "index": 37,
        "text": "از جانب راست و چپ و گروه گروه؟"
      },
      {
        "index": 38,
        "text": "آیا هر یک از آنان طمع دارد که با این حضورش، به بهشتِ سرشار از نعمت درآورده شود؟"
      },
      {
        "index": 39,
        "text": "چنین نیست! ما آنان را از چیزی (نطفه) که خود می\u200cدانند آفریده\u200cایم."
      },
      {
        "index": 40,
        "text": "سوگند یاد می\u200cکنم به پروردگار مشرق\u200cها و مغرب\u200cهای خورشید که قطعاً ما تواناییم،"
      },
      {
        "index": 41,
        "text": "که این نفاق پیشگان را از بین ببریم و کسانی را که بهتر از آنانند و به خدا ایمان دارند و منکر حقایق نیستند جایگزین آنان کنیم و هیچ کس و هیچ چیزی بر ما سبقت نخواهد گرفت و ما مغلوب نخواهیم شد."
      },
      {
        "index": 42,
        "text": "پس آنان را واگذار تا در بیهودگی\u200cهایی که بدانها پرداخته\u200cاند، فرو روند و به کارهایشان که بازیچه و بی هدف است سرگرم باشند تا آن روزشان را که به آنان وعده داده می\u200cشود، دیدار کنند."
      },
      {
        "index": 43,
        "text": "روزی که از گورهایشان شتابان برمی آیند; گویی آنان [گم گشتگانی هستند که] به سوی نشانه\u200cای که برای راهیابی نهاده شده است، می\u200cشتابند."
      },
      {
        "index": 44,
        "text": "این در حالی است که چشمانشان فرو افتاده و خفّت و خواری بر آنان چیره شده است. این است همان روزی که به آنان وعده داده می\u200cشد."
      }
    ],
    "index": 70
  },
  {
    "aya": [
      {
        "index": 1,
        "text": "همانا ما نوح را به رسالت به سوی قومش فرستادیم، به او وحی کردیم که قوم خود را پیش از آن که عذابی دردناک به سراغشان آید از فرجام گناه و شرک هشدار ده."
      },
      {
        "index": 2,
        "text": "نوح گفت: ای قومِ من، من پیامبری هستم که شما را از عذاب الهی هشدار می\u200cدهم و آنچه را که در این زمینه مورد نیاز است برای شما به روشنی بیان می\u200cکنم."
      },
      {
        "index": 3,
        "text": "پیام این است که خدا را بپرستید و از پرستش غیر او بر حذر باشید و از گناهان بپرهیزید و رسالت مرا بپذیرید و از من پیروی کنید."
      },
      {
        "index": 4,
        "text": "در این صورت خداوند گناهانتان را که پیش\u200cتر مرتکب شده اید می\u200cآمرزد و مرگ شما را تا سرآمدی معیّن به تأخیر می\u200cافکند، و گرنه سرآمدِ دیگری مقرّر می\u200cدارد و شما را پیش از آن سرآمدِ معیّن به هلاکت می\u200cرساند; و هر سرآمدی که خدا مقدر نموده است چون فرا رسد، واپس افکنده نخواهد شد. اگر آنچه را به شما یادآوری کردم می\u200cدانستید، پیام مرا می\u200cپذیرفتید."
      },
      {
        "index": 5,
        "text": "سرانجام نوح [از قوم خود به خدا شکایت برد و] گفت: پروردگارا، من قوم خود را شب و روز به پرستش تو و رعایت تقوا فراخواندم،"
      },
      {
        "index": 6,
        "text": "ولی دعوت من جز بر گریزشان نیفزود،"
      },
      {
        "index": 7,
        "text": "و من هرگاه آنان را فراخواندم که ایمان بیاورند تا گناهانشان را بیامرزی، انگشتان خود را در گوش هایشان کردند و جامه هایشان را بر سر و روی خویش کشیدند تا مرا نبینند و سخنم را نشنوند، و بر حق ناپذیری پافشاری کردند و سخت تکبّر ورزیدند."
      },
      {
        "index": 8,
        "text": "من هم با فریادی رسا آنان را دعوت کردم،"
      },
      {
        "index": 9,
        "text": "و فراتر این که پیام خود را، هم آشکارا و هم در نهان به آنان ابلاغ نمودم."
      },
      {
        "index": 10,
        "text": "و گفتم: از پروردگارتان آمرزش بخواهید که او بسیار آمرزنده است."
      },
      {
        "index": 11,
        "text": "اگر از خدا آمرزش بخواهید، ابرهای پر باران برای شما می\u200cفرستد تا باران\u200cهای سودمند بر شما فرو ریزند."
      },
      {
        "index": 12,
        "text": "و شما را با اموال و پسرانی یاری می\u200cکند و بوستان\u200cهایی انبوه از درختان برای شما پدید می\u200cآورد و جویبارهایی برایتان قرار می\u200cدهد."
      },
      {
        "index": 13,
        "text": "شما را چه شده است که مأیوس شده\u200cاید از این که خدا بر جایگاه و مرتبت ربوبیت باشد و عبادت ویژه او گردد؟"
      },
      {
        "index": 14,
        "text": "در حالی که (تدبیر امور شما در اختیار اوست، زیرا) اوست که شما را مرحله به مرحله خلق کرده است."
      },
      {
        "index": 15,
        "text": "آیا ندیده\u200cاید که خدا چگونه هفت آسمان را که بر فراز یکدیگرند پدید آورده است؟"
      },
      {
        "index": 16,
        "text": "و ماه را در آنها تابان ساخته و خورشید را چون چراغی درخشان قرار داده است؟"
      },
      {
        "index": 17,
        "text": "و خدا شما را از زمین همچون رویاندن گیاه رویانده است."
      },
      {
        "index": 18,
        "text": "سپس شما را بعد از مرگ به آن باز می\u200cگرداند و روز قیامت شما را از آن زنده بیرون می\u200cآورد."
      },
      {
        "index": 19,
        "text": "و خدا زمین را برای شما چون بستری گسترده قرار داده است،"
      },
      {
        "index": 20,
        "text": "تا راه\u200cهایی فراخ از آن برگیرید و در آنها گام بسپرید."
      },
      {
        "index": 21,
        "text": "نوح [در ادامه شکایت از قومش] گفت: پروردگارا، آنان مرا نافرمانی کردند و از کسانی پیروی نمودند که مال و فرزندشان جز زیان بر آنان نیفزودند."
      },
      {
        "index": 22,
        "text": "و دست به نیرنگی بس بزرگ زدند."
      },
      {
        "index": 23,
        "text": "و گفتند: ای مردم، مبادا معبودانتان را واگذارید; به ویژه (ودّ) و (سواع) و (یغوث) و (یعوق) و (نسر) را هرگز رها نکنید و از پرستش آنها دست برندارید."
      },
      {
        "index": 24,
        "text": "و [بدین گونه] بسیاری از مردم را گمراه کردند. خداوندا، این ستمکاران را جز گمراهی میفزای."
      },
      {
        "index": 25,
        "text": "سرانجام آنان به سبب گناهانشان در طوفان آب فرو برده شدند و بی درنگ به آتشی سوزان درآورده شدند، و جز خدا یاورانی برای خود نیافتند که آنان را از عذاب برهانند [و خدا هم مقرر داشته بود که آنان را یاری نکند]."
      },
      {
        "index": 26,
        "text": "و نوح گفت: پروردگارا، از کافران هیچ کس را بر روی زمین باقی مگذار،"
      },
      {
        "index": 27,
        "text": "زیرا اگر آنان را باقی گذاری، بندگان با ایمان تو را گمراه می\u200cکنند و خود نیز جز نسلی گنهکارِ زشت کردار و کفرپیشه به بار نمی\u200cآورند."
      },
      {
        "index": 28,
        "text": "پروردگارا، مرا و پدر و مادرم و از مردم این عصر هر کسی را که به خانه\u200cام درآمده و با ایمان باشد بیامرز، و همه مردان و زنان با ایمان را در هر عصری که باشند ببخشای، و این ستمکاران را در دنیا و آخرت جز تباهی و هلاکت میفزای."
      }
    ],
    "index": 71
  },
  {
    "aya": [
      {
        "index": 1,
        "text": "ای پیامبر، بگو: به من وحی شده است که گروهی از جنیّان به قرآن گوش فرا داده و آن گاه به سوی قوم خود بازگشته و به آنان گفته\u200cاند: ما کتابی خوانده شده و شگفت آور شنیده\u200cایم،"
      },
      {
        "index": 2,
        "text": "که به عقاید و اعمال درست رهنمون می\u200cشود و مایه نیکبختی است; از این رو به آن ایمان آورده\u200cایم و هرگز کسی را شریک پروردگارمان نخواهیم گرفت."
      },
      {
        "index": 3,
        "text": "و حقیقت این است که پروردگارمان از نظر عظمت بسیار بلند مرتبه است; او نه همسری گرفته و نه فرزندی اختیار کرده است."
      },
      {
        "index": 4,
        "text": "و این که بی خردانِ ما که برای خدا شریک قائل شده\u200cاند، سخنی دور از صواب درباره او گفته\u200cاند."
      },
      {
        "index": 5,
        "text": "و ما در گذشته می\u200cپنداشتیم که انس و جن هرگز بر خدا دروغ نمی\u200cبندند، ولی اینک که دریافتیم خدا را شریکی نیست دانستیم که آنان که برای خدا شریکی پنداشته\u200cاند بر او دروغ بسته\u200cاند."
      },
      {
        "index": 6,
        "text": "و این گونه بود که پیوسته مردانی از انس به مردانی از جنّ پناه می\u200cبردند و از آنها یاری می\u200cطلبیدند و بر سلطه گری و سرکشی جنّیان می\u200cافزودند."
      },
      {
        "index": 7,
        "text": "و آن مردم نیز آن گونه پنداشتند که شما جنّیان می\u200cپنداشتید، آنان گمان کردند که خدا کسی را به پیامبری برنمی انگیزد."
      },
      {
        "index": 8,
        "text": "و ما به آسمان صعود کردیم و به آن نزدیک شدیم و آن را آکنده از نگهبانانی توانا و شهاب سنگ\u200cهایی یافتیم."
      },
      {
        "index": 9,
        "text": "و پیش از نزول قرآن، ما در آسمان برای شنیدن سخنان فرشتگان در مکان\u200cهایی می\u200cنشستیم، ولی اکنون هر کس در آن جا دزدانه گوش بسپارد، شهابی را برای خود در کمین می\u200cیابد."
      },
      {
        "index": 10,
        "text": "و ما نمی\u200cدانیم که آیا در این رویداد برای کسانی که در زمینند گزندی اراده شده یا پروردگارشان برایشان چیزی را که مایه نیکبختی آنان است اراده کرده است."
      },
      {
        "index": 11,
        "text": "و از میان ما گروهی نیکوکارند و گروهی جز این هستند، و ما بر راه و روش\u200cهای گوناگون قرار داریم."
      },
      {
        "index": 12,
        "text": "و ما باور کرده\u200cایم که هرگز نمی\u200cتوانیم خدا را در آنچه برای زمین مقرّر کرده است ناتوان سازیم، و هرگز نمی\u200cتوانیم از دست او بگریزیم و او را به ستوه آوریم."
      },
      {
        "index": 13,
        "text": "و ما هنگامی که آیات این قرآن هدایتگر را شنیدیم به آن ایمان آوردیم، چرا که هر کس به آن ایمان بیاورد، به پروردگارش ایمان آورده و هر کس به پروردگارش ایمان بیاورد، دیگر باکی ندارد از این که خیری از او کاسته شود یا امری ناخوشایند بر او چیره گردد."
      },
      {
        "index": 14,
        "text": "و از ما جنّیان گروهی تسلیم خدایند و گروهی از فرمان خدا رویگردان شده به باطل گراییده\u200cاند; اما کسانی که تسلیم خدا شدند، آنانند که آهنگ حقیقت کرده و در پی حق برآمده\u200cاند."
      },
      {
        "index": 15,
        "text": "و امّا باطل گرایان هیزم دوزخند و با سوختن در آتش خود، کیفر خواهند دید."
      },
      {
        "index": 16,
        "text": "ای پیامبر، بگو: به من وحی شده است که اگر جن و انس در آن راه (تسلیم خدا بودن) پایداری می\u200cکردند، ما آبی فراوان که بنوشند در اختیارشان می\u200cگذاشتیم (نعمتی فراوان روزی آنان می\u200cکردیم)."
      },
      {
        "index": 17,
        "text": "تا آنان را در آنچه به ایشان داده\u200cایم بیازماییم. و هر کس از یاد پروردگارش روی برتابد، خدا او را به عذابی که فراز آید و بر او چیره شود، درخواهد آورد."
      },
      {
        "index": 18,
        "text": "و به من وحی شده است که اعضای هفتگانه سجده از آنِ خداست; پس با آنها تنها او را عبادت کنید و با وجود خدا کسی را نپرستید (برای هیچ کس جز او سجده نکنید)."
      },
      {
        "index": 19,
        "text": "و این گونه بود که وقتی محمّد، بنده خدا، به نماز می\u200cایستاد و خدا را عبادت می\u200cکرد، می\u200cرفت که انبوهی از مشرکان بر او گرد آیند و به تمسخرش گیرند."
      },
      {
        "index": 20,
        "text": "بگو: من با این کار هدفی جز این ندارم که پروردگارم را عبادت کنم و کسی را با او شریک نسازم و این کاری درخور سرزنش یا شگفتی نیست."
      },
      {
        "index": 21,
        "text": "بگو: من نه می\u200cتوانم به شما زیانی برسانم و نه می\u200cتوانم با رساندن شما به حقیقت سودی عایدتان کنم شما اختیار زیانی را ندارم و هدایت شدن شما نیز در اختیار من نیست."
      },
      {
        "index": 22,
        "text": "بگو: هرگز کسی نمی\u200cتواند مرا در برابر خدا از گزندی که او برای من خواسته است پناه دهد، و من هرگز پناهگاهی جز او نمی\u200cیابم."
      },
      {
        "index": 23,
        "text": "آری، من جز ابلاغ پیام خدا و انجام رسالت\u200cهای او پناهی ندارم. و هر کس از خدا و رسول او فرمان نبرد، قطعاً آتش دوزخ برای اوست و برای همیشه در آن ماندگار خواهد بود."
      },
      {
        "index": 24,
        "text": "کافران، تا آن گاه که آتش دوزخ را که به آنان وعده داده می\u200cشود ببینند پیامبر را ناتوان و کم یاور می\u200cپندارند، از آن پس درمی یابند که چه کسی یاورش ناتوان\u200cتر و شمار سپاهش کمتر است."
      },
      {
        "index": 25,
        "text": "بگو: من نمی\u200cدانم آیا آن عذابی که به شما وعده داده می\u200cشود نزدیک است یا پروردگارم برای آن سرآمدی دور مقرر می\u200cکند."
      },
      {
        "index": 26,
        "text": "تنها خداست که دانای غیب و نهان است و هیچ کس را بر غیب خود آگاه نمی\u200cکند،"
      },
      {
        "index": 27,
        "text": "مگر کسانی را که از آنان خشنود باشد که آنان پیامبرانند، که خداوند پیشاروی آنان (از هنگامی که وحی را دریافت می\u200cکنند تا وقتی که آن را به مردم می\u200cرسانند) و نیز از پشت سرشان (از زمان صدور وحی تا هنگامی که به ایشان برسد) نگهبانانی را برای حراست از وحی گسیل می\u200cدارد."
      },
      {
        "index": 28,
        "text": "تا معلوم دارد که آنان پیام\u200cهای پروردگارشان را چنان که بوده است ابلاغ کرده\u200cاند، و علم خدا به وحیی که در درونشان جای گرفته است احاطه دارد و خدا هر چیزی را شماره کرده و به عدد آن آگاه است."
      }
    ],
    "index": 72
  },
  {
    "aya": [
      {
        "index": 1,
        "text": "ای جامه خواب به خود پیچیده."
      },
      {
        "index": 2,
        "text": "شب را ـ جز اندکی ـ برای نماز به پا خیز."
      },
      {
        "index": 3,
        "text": "نیمی از شب را یا اگر خواستی اندکی از نیمه بکاه."
      },
      {
        "index": 4,
        "text": "یا اندکی بر نیمه بیفزای و قرآن را پی در پی و شمرده در نمازت بخوان."
      },
      {
        "index": 5,
        "text": "که به زودی ما گفتاری گرانبار را که دریافت حقایق آن دشوار و پایداری بر دستوراتش سخت است بر تو القا می\u200cکنیم."
      },
      {
        "index": 6,
        "text": "قطعاً پدیده شب برای پیراستنِ نفس پابرجاتر از روز و سخن در آن ثابت\u200cتر و درست\u200cتر است."
      },
      {
        "index": 7,
        "text": "تو در روز کارهایی داری که به خود مشغولت می\u200cکند و زمان درازی را از تو سپری می\u200cکند از این رو نمی\u200cتوانی آن گونه که باید به پروردگارت روی بیاوری، پس شب را دریاب و در آن به عبادت خدا بپرداز."
      },
      {
        "index": 8,
        "text": "و زبان به ذکر نام پروردگارت بگشای و به سوی او دست به دعا بردار و به درگاه او تضرع کن."
      },
      {
        "index": 9,
        "text": "اوست پروردگار خاور و باختر، معبودی شایسته پرستش جز او نیست، پس او را در همه امورت ـ امور تکوینی و تشریعی ـ کارساز خویش برگیر."
      },
      {
        "index": 10,
        "text": "و بر آنچه مشرکان درباره تو می\u200cگویند شکیبا باش و با آنان مقابله به مثل مکن، بلکه با خویی پسندیده آنان را به حق فراخوان."
      },
      {
        "index": 11,
        "text": "و مرا با تکذیب کنندگان [رسالتت] که صاحبان نعمت اند و سر کردگانِ کفر، واگذار، تا خود از آنان انتقام گیرم، و به آنان اندکی مهلت ده تا زندگی چند روزه دنیا را سپری کنند."
      },
      {
        "index": 12,
        "text": "به یقین نزد ما بندها و آتشی برافروخته است،"
      },
      {
        "index": 13,
        "text": "و طعامی گلوگیر و عذابی دردناک!"
      },
      {
        "index": 14,
        "text": "این کیفر در روزی است که زمین و کوه\u200cها سخت بلرزند و کوه\u200cها به صورت شن\u200cهایی روان درآیند."
      },
      {
        "index": 15,
        "text": "ما به سوی شما پیامبری را که بر اعمالتان گواه است فرستاده\u200cایم، همان گونه که به سوی فرعون نیز پیامبری فرستادیم."
      },
      {
        "index": 16,
        "text": "ولی فرعون آن پیامبر را نافرمانی کرد، از این رو ما او را به کیفری سخت فرو گرفتیم."
      },
      {
        "index": 17,
        "text": "پس اگر شما [به رسالت پیامبر] کافر شوید، چگونه از عذاب روزی که کودکان را پیر می\u200cکند، پرهیز توانید کرد؟"
      },
      {
        "index": 18,
        "text": "آن روز آسمان شکافته می\u200cشود، و وعده خدا انجام شدنی است."
      },
      {
        "index": 19,
        "text": "قطعاً این سفارش (برخاستن در شب برای نماز) پند و تذکاری است، پس هر که خواهد راهی به سوی پروردگارش برگیرد و به قُرب او نایل آید، این راه را برمی گزیند."
      },
      {
        "index": 20,
        "text": "همانا پروردگارت می\u200cداند که تو نزدیک به دو سوم شب و گاه نیمی از آن و گاه یک سوم آن را به نماز برمی خیزی، و گروهی از کسانی که با تواَند، نیز این گونه\u200cاند. چگونه خدا بی خبر باشد، در حالی که اوست که اندازه شب و روز را مقرّر می\u200cکند؟ او دانست که همه شما نمی\u200cتوانید زمانِ تعیین شده برای عبادت شبانه را به شمار آورید; از این رو با رحمت خویش به شما روی کرد و تکلیف شما را کاهش داد. اکنون لازم نیست دو سوم یا نیمی از شب یا یک سوم آن را به نماز برخیزید، ولی هر چه از قرآن برای شما آسان است بخوانید. او همچنین دانست که برخی از شما بیمار خواهند شد و عدّه\u200cای دیگر برای به دست آوردن روزی و برخورداری از فضل خدا سفر می\u200cکنند، و گروهی دیگر در راه خدا پیکار می\u200cنمایند و بر آنان دشوار است که حدود نیمی از شب را به نماز برخیزند. بنابراین هر چه از قرآن برای شما آسان است بخوانید و نماز را برپا دارید و زکات اموالتان را بپردازید و با انفاق در راه خدا به خدا وامی نیکو دهید. و هر کار خیری برای آخرت خود پیش می\u200cفرستید، آن را نزد خدا نیکوتر از آنچه کرده\u200cاید و با پاداشی بزرگ\u200cتر خواهید یافت. و از خدا آمرزش بخواهید که خدا بسیار آمرزنده و مهربان است."
      }
    ],
    "index": 73
  },
  {
    "aya": [
      {
        "index": 1,
        "text": "ای جامه خواب بر خود کشیده."
      },
      {
        "index": 2,
        "text": "برخیز و هشدار ده."
      },
      {
        "index": 3,
        "text": "و پروردگارت را به بزرگی یاد کن."
      },
      {
        "index": 4,
        "text": "و جامه ات را از آلودگی\u200cها پاک دار."
      },
      {
        "index": 5,
        "text": "و با ترک گناهان از کیفر دوری گزین."
      },
      {
        "index": 6,
        "text": "و این کارها را فراوان مپندار و به خاطر انجام آنها بر خدا منّت مگذار."
      },
      {
        "index": 7,
        "text": "و به خاطر پروردگارت بر مشکلات رسالت و سختی\u200cهای اطاعت خدا صبر کن."
      },
      {
        "index": 8,
        "text": "پس چون نواخته شود در چیزی که در آن می\u200cنوازند و مردگان برانگیخته شوند،"
      },
      {
        "index": 9,
        "text": "آن روز که هنگام بازگشت آفریدگان به سوی خداست، روز دشواری است،"
      },
      {
        "index": 10,
        "text": "بر کافران آسان نیست."
      },
      {
        "index": 11,
        "text": "مرا وا گذار با آن کسی که من به تنهایی او را آفریدم (وَلید پسر مُغیرَه)."
      },
      {
        "index": 12,
        "text": "و برایش مالی فراوان قرار دادم."
      },
      {
        "index": 13,
        "text": "و پسرانی به او بخشیدم که نزدش حضور دارند و در یاری وی آماده\u200cاند."
      },
      {
        "index": 14,
        "text": "و برای او جاه و مقام آماده ساختم و امورش را سامان بخشیدم."
      },
      {
        "index": 15,
        "text": "باز هم طمع دارد که بر مال و جاه و فرزندانش بیفزایم."
      },
      {
        "index": 16,
        "text": "نه! هرگز نخواهم افزود، زیرا او با آیات ما به ستیز برخاست و به دارایی اش می\u200cبالید."
      },
      {
        "index": 17,
        "text": "به زودی کیفری سخت را که همچون بالا رفتن بر گردنه\u200cای صَعْب العبور است بر او تحمیل خواهم کرد."
      },
      {
        "index": 18,
        "text": "آری، او برای مبارزه با قرآن اندیشید و جوانب کار را سنجید و طرحی افکند."
      },
      {
        "index": 19,
        "text": "مرگ بر او باد، چگونه سنجید و طرحی افکند."
      },
      {
        "index": 20,
        "text": "باز هم مرگ بر او باد، چگونه سنجید و طرحی افکند."
      },
      {
        "index": 21,
        "text": "پس از آن نگریست تا رأی خود را باز گوید."
      },
      {
        "index": 22,
        "text": "آن گاه اخم کرد و بر چهره اش ناخرسندی نمود."
      },
      {
        "index": 23,
        "text": "سپس روی [از حق] گردانید و تکبّر ورزید."
      },
      {
        "index": 24,
        "text": "و گفت: این قرآن چیزی جز افسونی برگرفته از جادوگران نیست."
      },
      {
        "index": 25,
        "text": "این چیزی جز سخن بشر نیست."
      },
      {
        "index": 26,
        "text": "به زودی او را به دوزخ در خواهم آورد."
      },
      {
        "index": 27,
        "text": "و چه چیز تو را از حقیقت دوزخ آگاه کرد؟"
      },
      {
        "index": 28,
        "text": "بر هر که دست یابد او را می\u200cسوزاند و هر کسی را که در آن افتد رها نمی\u200cکند."
      },
      {
        "index": 29,
        "text": "پوست\u200cها را سخت [می گدازد و] سیاه می\u200cکند."
      },
      {
        "index": 30,
        "text": "نوزده تن بر آن گمارده شده\u200cاند."
      },
      {
        "index": 31,
        "text": "۳۱ و ما نگهبانان دوزخ را جز از فرشتگان قرار ندادیم و شماره آنها را جز برای آزمایش کافران یادآوری نکرده\u200cایم، تا اهل کتاب بدانند که این خبر با آنچه در کتاب هایشان آمده است مطابق است و در پی آن، کسانی هم که [به قرآن] ایمان آورده\u200cاند بر ایمانشان بیفزایند و آنان که کتاب آسمانی به ایشان داده شده و نیز مؤمنان در حقّانیت قرآن تردید نکنند، و سرانجام کسانی که در دل هایشان بیماری شک و نفاق است و کفرپیشگان بگویند: خدا از توصیف نگهبانان دوزخ که نوزده فرشته\u200cاند چه چیزی اراده کرده است; این تعداد اندک از فرشتگان چگونه می\u200cتوانند آن همه دوزخیان را کیفر دهند؟! بدین گونه خدا هر که را بخواهد به بیراهه می\u200cکشاند و هر که را بخواهد به راه راست رهنمون می\u200cشود. و شمارِ سپاهیان پروردگارت را جز او کسی نمی\u200cداند، و یادآوری تعدادشان جز تذکاری برای بشر نیست."
      },
      {
        "index": 32,
        "text": "نه! قرآن سحر نیست; سوگند به ماه."
      },
      {
        "index": 33,
        "text": "و سوگند به شب آن گاه که پشت کرد و رفت."
      },
      {
        "index": 34,
        "text": "و سوگند به بامداد آن گاه که روشن و آشکار شود."
      },
      {
        "index": 35,
        "text": "که قطعاً قرآن یکی از نشانه\u200cهای بزرگ الهی است،"
      },
      {
        "index": 36,
        "text": "در راستای هشدار دادن به بشر."
      },
      {
        "index": 37,
        "text": "برای هر کس از شما که بخواهد سبقت گیرد و راه ایمان و اطاعت پوید یا عقب بماند و راه کفر و عصیان در پیش گیرد."
      },
      {
        "index": 38,
        "text": "هر کسی نزد خدا در گروِ دستاورد خویش است;"
      },
      {
        "index": 39,
        "text": "مگر اهل دست راست که حق بندگی خدا ادا کردند و خود را از رهن به درآوردند و از گرفتاری رها ساختند."
      },
      {
        "index": 40,
        "text": "آنان در بوستان\u200cهای بهشتی قرار دارند، و می\u200cپرسند،"
      },
      {
        "index": 41,
        "text": "از گنهکاران:"
      },
      {
        "index": 42,
        "text": "چه چیزی شما را به دوزخ درآورده است؟"
      },
      {
        "index": 43,
        "text": "در پاسخ می\u200cگویند: ما از نمازگزاران نبودیم."
      },
      {
        "index": 44,
        "text": "و بینوا را اطعام نمی\u200cکردیم."
      },
      {
        "index": 45,
        "text": "و با باطل گرایان در بیهودگی فرو رفته و در گفتار و رفتار باطل به سر می\u200cبردیم."
      },
      {
        "index": 46,
        "text": "و روز جزا را دروغ می\u200cشمردیم."
      },
      {
        "index": 47,
        "text": "تا این که مرگمان که حقیقتی تردیدناپذیر بود دررسید."
      },
      {
        "index": 48,
        "text": "از این رو شفاعتِ شفاعت کنندگان به حال آنان سودی نمی\u200cبخشد."
      },
      {
        "index": 49,
        "text": "با این وصف، کافران را چه شده است که از تذکار قرآن رویگردان اند؟"
      },
      {
        "index": 50,
        "text": "چنان روی برتافته\u200cاند که گویی گورخرانی رمیده\u200cاند،"
      },
      {
        "index": 51,
        "text": "که از شیری گریخته\u200cاند."
      },
      {
        "index": 52,
        "text": "چنین نیست که رویگردانی آنان از تذکار قرآن تنها به سبب گریزشان از حقیقت باشد، بلکه هر یک از آنان از سر تکبّر می\u200cخواهد نامه\u200cهایی گشوده از سوی خدا که شامل حقایق قرآن است به او داده شود."
      },
      {
        "index": 53,
        "text": "نه، هرگز کتاب آسمانی به آنان داده نمی\u200cشود، و اصولاً سبب اصلی رویگردانی آنان از قرآن این نیست که چرا کتابی آسمانی از سوی خدا بر آنان نازل نمی\u200cشود، این دستاویزی بیش نیست بلکه آنان از سرای آخرت بیم ندارند."
      },
      {
        "index": 54,
        "text": "نه! هرگز کتاب آسمانی به هر یک از آنان داده نمی\u200cشود. آنچه برعهده ماست اندرز است و قرآن برای آنان پندی بسنده است."
      },
      {
        "index": 55,
        "text": "پس هر که خواست از آن پند گیرد."
      },
      {
        "index": 56,
        "text": "و جز به خواست خدا پند نخواهند گرفت. او سزاوار این است که از او پروا کنند و سزاوار این است که تقواپیشگان را بیامرزد."
      }
    ],
    "index": 74
  },
  {
    "aya": [
      {
        "index": 1,
        "text": "سوگند یاد می\u200cکنم به روز رستاخیز."
      },
      {
        "index": 2,
        "text": "و سوگند یاد می\u200cکنم به نفس ملامتگر آدمی بر گناه، که مردگان برانگیخته خواهند شد."
      },
      {
        "index": 3,
        "text": "آیا انسان می\u200cپندارد که هرگز استخوان هایش را گردآوری نمی\u200cکنیم و به او حیات دیگری نمی\u200cبخشیم؟"
      },
      {
        "index": 4,
        "text": "چرا، این کار را خواهیم کرد، در حالی که بر مرتب ساختن سرانگشتانش نیز تواناییم."
      },
      {
        "index": 5,
        "text": "نه آدمی چنین نمی\u200cپندارد که او را حیاتی دوباره نمی\u200cبخشیم، بلکه او می\u200cخواهد آینده عمرش را به فسق و گناه بگذراند، این است که رستاخیز را دروغ می\u200cشمرد."
      },
      {
        "index": 6,
        "text": "و از روی مسخره می\u200cپرسد: روز قیامت کی خواهد بود؟"
      },
      {
        "index": 7,
        "text": "باید بداند، هنگامی که چشم از شدت وحشت خیره شود."
      },
      {
        "index": 8,
        "text": "و ماه بی نور گردد."
      },
      {
        "index": 9,
        "text": "و خورشید و ماه گرد آیند [و به همدیگر رسند]،"
      },
      {
        "index": 10,
        "text": "آن روز انسان می\u200cگوید: گریزگاه کجاست؟"
      },
      {
        "index": 11,
        "text": "نه! گریزگاه مجویید، هیچ پناهگاهی وجود ندارد."
      },
      {
        "index": 12,
        "text": "آن روز بازگشت همگان فقط به سوی پروردگار تو و قرارگاه تنها در حضور اوست."
      },
      {
        "index": 13,
        "text": "در آن روز انسان را از آنچه پیش فرستاده (کارهای نیک یا بدی که خود کرده) و از آنچه بعد آورده (سنّت\u200cهای پسندیده یا ناپسندی که بر جای نهاده است) آگاه می\u200cکنند."
      },
      {
        "index": 14,
        "text": "نه، نیازی نیست که او را از کارهایش با خبر کنند، بلکه آدمی به نفس خویش بیناست و می\u200cداند چه کرده است،"
      },
      {
        "index": 15,
        "text": "هر چند عذرهایش را مطرح کند تا عذاب را از خود بگرداند."
      },
      {
        "index": 16,
        "text": "ای پیامبر، هنگامی که قرآن به تو وحی می\u200cشود سکوت کن و زبانت را به تلاوت آن حرکت مده تا در خواندن آن شتاب کنی و آنچه را نخوانده\u200cایم پیش از ما بخوانی."
      },
      {
        "index": 17,
        "text": "چرا که برعهده ماست که وحی قرآنی را گرد آوریم و آن را بر تو بخوانیم."
      },
      {
        "index": 18,
        "text": "پس هنگامی که قرائت آن را به پایان رساندیم تو از خواندن آن پیروی کن."
      },
      {
        "index": 19,
        "text": "وانگهی بیان آن نیز برعهده ماست."
      },
      {
        "index": 20,
        "text": "چنین نیست که قیامتی در کار نباشد; شما بر این عقیده خود هیچ برهانی ندارید، بلکه از این رو رستاخیز را باور ندارید که سرای زودگذر دنیا را دوست می\u200cدارید."
      },
      {
        "index": 21,
        "text": "و سرای جاوید آخرت را رها می\u200cکنید."
      },
      {
        "index": 22,
        "text": "آن روز که قیامت برپا شود، چهره\u200cهایی خرسند و شادابند،"
      },
      {
        "index": 23,
        "text": "از همه چیز دل بریده\u200cاند و تنها به پروردگارشان نگریسته و به او دل بسته\u200cاند."
      },
      {
        "index": 24,
        "text": "آن روز چهره\u200cهایی عبوس و درهم کشیده\u200cاند.\u200c"
      },
      {
        "index": 25,
        "text": "می\u200cدانند که عذابی کمرشکن بر آنها تحمیل خواهد شد."
      },
      {
        "index": 26,
        "text": "نه! به دنیا دل مبندید که مرگ به سراغتان خواهد آمد، و چون هنگام مرگ جان به گلوگاه رسد،"
      },
      {
        "index": 27,
        "text": "و اطرافیان حاضر شوند و گفته شود: کیست که او را از مرگ رهایی دهد؟"
      },
      {
        "index": 28,
        "text": "ولی آن محتضر دریافته است که این زمانِ جدایی است،"
      },
      {
        "index": 29,
        "text": "و ساق پاهایش به یکدیگر پیچد (پی در پی تا روز قیامت به او رنج و سختی رسد)،"
      },
      {
        "index": 30,
        "text": "آن روز، روزِ رانده شدن به سوی پروردگار توست."
      },
      {
        "index": 31,
        "text": "آن کس که رستاخیز را انکار کرد نه دعوت قرآن را تصدیق کرد و نه نماز گزارد."
      },
      {
        "index": 32,
        "text": "بلکه آن را دروغ انگاشت و از آن روی برتافت،"
      },
      {
        "index": 33,
        "text": "سپس به سوی کسانش رفت و بر خود می\u200cبالید."
      },
      {
        "index": 34,
        "text": "ای منکر حق، این موقعیتی که در آن قرار داری برای تو سزاوارتر است و سزاوارتر."
      },
      {
        "index": 35,
        "text": "باز هم این موقعیت برای تو سزاوارتر است و سزاوارتر."
      },
      {
        "index": 36,
        "text": "آیا انسان می\u200cپندارد که به حال خود رها می\u200cشود و پس از مرگ زنده نمی\u200cگردد و کیفر و پاداشی در کار نیست؟"
      },
      {
        "index": 37,
        "text": "آیا او نطفه\u200cای از منی که در رحم ریخته می\u200cشود نبود؟"
      },
      {
        "index": 38,
        "text": "سپس به صورت خون بسته درآمد، آن گاه خدا او را به اندازه آفرید و کامل و موزونش ساخت."
      },
      {
        "index": 39,
        "text": "و از او دو گونه: مرد و زن پدید آورد."
      },
      {
        "index": 40,
        "text": "آیا آن خدای بزرگ که آدمیان را نخستین بار آفرید، نمی\u200cتواند مردگان را زنده کند؟"
      }
    ],
    "index": 75
  },
  {
    "aya": [
      {
        "index": 1,
        "text": "قطعاً بر انسان روزگاری گذشته که او در آن روزگار چیزی نبوده که نام انسان بر وی نهاده شود; آیا چنین نبوده است؟"
      },
      {
        "index": 2,
        "text": "ما انسان را از نطفه\u200cای که دارای اجزایی به هم آمیخته است آفریدیم و او را از صورتی به صورت دیگر و از مرحله\u200cای به مرحله دیگر درآوردیم و او را شنوا و بینا ساختیم تا دعوت خدا را بشنود و نشانه\u200cهای او را در آفرینش ببیند."
      },
      {
        "index": 3,
        "text": "همانا ما راه درست را به او نشان دادیم و اوست که یا سپاس می\u200cگزارد و یا ناسپاسی پیشه می\u200cکند."
      },
      {
        "index": 4,
        "text": "امّا بداند که ما برای کفرپیشگان زنجیرها و غل\u200cها و آتشی فروزان آماده کرده\u200cایم."
      },
      {
        "index": 5,
        "text": "نیکوکاران از جامی می\u200cنوشند که آمیزه اش کافور است."
      },
      {
        "index": 6,
        "text": "شرابشان از چشمه\u200cای است که بندگان خالص خدا از آن می\u200cنوشند; چشمه\u200cای که آن را خود در بهشت می\u200cشکافند و جاریش می\u200cسازند."
      },
      {
        "index": 7,
        "text": "[بخشی از سرگذشت آن نیکان بدین قرار است:] آنان به نذر خود وفا کردند و از روز قیامت که شرّ آن فراگیر و عذابش بی نهایت است، ترسیدند."
      },
      {
        "index": 8,
        "text": "و غذایی را که از شدّت احتیاج، آن را دوست می\u200cداشتند، به مسکین و یتیم و اسیر عطا کردند."
      },
      {
        "index": 9,
        "text": "و گفتند: جز این نیست که شما را برای خشنودی خدا اطعام می\u200cکنیم، نه از شما عِوضی می\u200cخواهیم و نه انتظار سپاس و ثنایی داریم."
      },
      {
        "index": 10,
        "text": "زیرا ما از روز قیامت که از سوی پروردگارمان تحقق خواهد یافت می\u200cترسیم; روزی که در اثر سختی هایش چهره\u200cهایی در هم کشیده می\u200cشود و روزی که بی نهایت دشوار است."
      },
      {
        "index": 11,
        "text": "پس خداوند مقرّر داشت که آنان را از شرّ و رنج آن روز در امان دارد و شادابی و خرسندی را برایشان به ارمغان آرد."
      },
      {
        "index": 12,
        "text": "و بهشت و پرنیان را به پاداش این که بر اطاعت خدا و در برابر گزندها و مصیبت\u200cها شکیبایی ورزیدند پاداششان دهد."
      },
      {
        "index": 13,
        "text": "در بهشت بر پشتی\u200cها تکیه می\u200cزنند. در آن جا نه خورشیدی می\u200cبینند تا از گرمای آن آزرده شوند و نه سرمایی تا از سردی اش به ستوه آیند."
      },
      {
        "index": 14,
        "text": "سایه هایش نزدیک و بر آنها گسترده است و میوه هایش در اختیار آنان نهاده شده است، به گونه\u200cای که هر نوع میوه\u200cای بخواهند، بی هیچ رنجی از درخت می\u200cچینند."
      },
      {
        "index": 15,
        "text": "جام\u200cهایی سیمین و تنگ\u200cهایی بلورین بر آنان می\u200cگردانند."
      },
      {
        "index": 16,
        "text": "بلورهایی شفّاف و روشن که گویی از نقره ساخته\u200cاند. خدمتکاران، آنها را در اندازه\u200cهایی مطابق میل آنان آورده و به قدر خواسته ایشان در آنها نوشیدنی دلخواه آنان ریخته\u200cاند."
      },
      {
        "index": 17,
        "text": "در آن جا باده\u200cای به آنان می\u200cنوشانند که آمیزه اش زنجبیل است،"
      },
      {
        "index": 18,
        "text": "از چشمه\u200cای در بهشت که آن را (سلسبیل) می\u200cنامند."
      },
      {
        "index": 19,
        "text": "و برای خدمت به آنان پسرانی هماره شاداب و نوجوان بر گردشان در گردش\u200cاند. آن پسران چنان نورانی و با طراوت اند که چون آنان را بنگری می\u200cپنداری مرواریدی پراکنده\u200cاند."
      },
      {
        "index": 20,
        "text": "و چون در آن جا به نظاره بنشینی، نعمتی بی حدّ و سلطنتی بزرگ می\u200cبینی."
      },
      {
        "index": 21,
        "text": "بر اندام بهشتیان جامه\u200cهایی سبز رنگ از حریر نازک و دیبای سِتَبر است و به دستواره\u200cهایی از نقره آراسته شده\u200cاند و پروردگارشان به آنان شرابی می\u200cنوشاند که هر پلیدی را از آنان می\u200cزداید."
      },
      {
        "index": 22,
        "text": "به آنان گفته می\u200cشود: این برای شما جزایی است بزرگ، و سعیتان مورد سپاس قرار گرفته است."
      },
      {
        "index": 23,
        "text": "ای پیامبر، ما خود، قرآن را چنان که باید بر تو فرو فرستادیم."
      },
      {
        "index": 24,
        "text": "پس بر حکم پروردگارت که قرآن بیانگر آن است شکیبا باش، و از مردم، هیچ گنهکار یا کفرپیشه\u200cای را فرمان مبر."
      },
      {
        "index": 25,
        "text": "و هر بامداد و عصرگاه با خواندن نماز، نام پروردگارت را یاد کن."
      },
      {
        "index": 26,
        "text": "و پاسی از شب را نماز بگزار و در آن پروردگارت را سجده کن، و شب هنگام که زمانی طولانی است، او را تسبیح گوی و به پاکی یاد کن."
      },
      {
        "index": 27,
        "text": "اینان که گنهکار و کفرپیشه\u200cاند سرای زودگذر دنیا را دوست دارند و جز به آن نمی\u200cاندیشند و روزی گران را که پیش روی خود دارند وامی گذارند و از آن غفلت میورزند."
      },
      {
        "index": 28,
        "text": "آنان گمان نکنند که اگر با دل بستن به دنیا با خدا مخالفت می\u200cکنند بر او چیره شده\u200cاند، زیرا ماییم که آنان را آفریده و پیوند مفاصل و اندامشان را استوار ساخته\u200cایم، و هرگاه بخواهیم آنان را از بین می\u200cبریم و امثالشان را چنان که باید جایگزینشان می\u200cکنیم."
      },
      {
        "index": 29,
        "text": "اینها همه مایه یادآوری است، پس هر که بخواهد راهی به سوی پروردگارش برگیرد و به قرب او نایل آید، این راه را برمی گزیند."
      },
      {
        "index": 30,
        "text": "ولی بدانید که شما چیزی را اراده نمی\u200cکنید مگر این که خدا آن را اراده کند، همانا خدا دانا و حکیم است."
      },
      {
        "index": 31,
        "text": "از این رو هر که را بخواهد به رحمت خود درمی آورد، و این را تنها برای مؤمنان و تقواپیشگان خواسته است; اما برای ستمکاران (کافران و گنه پیشگان) عذابی دردناک آماده کرده است."
      }
    ],
    "index": 76
  },
  {
    "aya": [
      {
        "index": 1,
        "text": "سوگند به فرشتگان وحی که پی در پی فرستاده می\u200cشوند،"
      },
      {
        "index": 2,
        "text": "و آن گاه که فرستاده شوند همچون بادی توفنده راه می\u200cپویند،"
      },
      {
        "index": 3,
        "text": "و سوگند به آن فرشتگانی که صحیفه\u200cهای وحی را برای پیامبر می\u200cگشایند،"
      },
      {
        "index": 4,
        "text": "و آن گاه که بگشایند، جدا ساختن حق را از باطل و حلال را از حرام آغاز می\u200cکنند،"
      },
      {
        "index": 5,
        "text": "و سپس صحیفه\u200cهای وحی را به صورت قرآن که یادآور است بر پیامبر می\u200cافکنند،"
      },
      {
        "index": 6,
        "text": "تا اتمام حُجّتی باشد یا اخطار و هشداری;"
      },
      {
        "index": 7,
        "text": "به اینها سوگند که آنچه به شما وعده داده می\u200cشود (رستاخیز و جزا و پاداش) قطعاً تحقّق خواهد یافت."
      },
      {
        "index": 8,
        "text": "پس آن گاه که ستارگان تاریک شوند و محو گردند،"
      },
      {
        "index": 9,
        "text": "و آن گاه که آسمان بشکافد و دو پاره گردد،"
      },
      {
        "index": 10,
        "text": "و آن گاه که کوه\u200cها از جای برکنده شوند و روان گردند،"
      },
      {
        "index": 11,
        "text": "و آن گاه که برای پیامبران وقتی تعیین شود تا برای ادای شهادت حضور یابند، بر اثر شگفتی و هراس آن هنگام خواهند پرسید،"
      },
      {
        "index": 12,
        "text": "این رخدادها برای چه روزی به تأخیر افتاده است؟"
      },
      {
        "index": 13,
        "text": "برای روز داوری."
      },
      {
        "index": 14,
        "text": "و چه چیز تو را آگاه کرده است که روز داوری چیست؟"
      },
      {
        "index": 15,
        "text": "آن روز وای بر تکذیب کنندگان!"
      },
      {
        "index": 16,
        "text": "آیا اقوام نخستین را به سبب این که رستاخیز را دروغ انگاشتند هلاک نکردیم؟"
      },
      {
        "index": 17,
        "text": "سپس امّت\u200cهای بعدی را در پی آنان نابود می\u200cکنیم."
      },
      {
        "index": 18,
        "text": "زیرا ما با همه مجرمان این گونه رفتار می\u200cکنیم."
      },
      {
        "index": 19,
        "text": "آن روز وای بر تکذیب کنندگان!"
      },
      {
        "index": 20,
        "text": "مگر شما را از نطفه که آبی ناچیز است نیافریدیم؟"
      },
      {
        "index": 21,
        "text": "پس آن را در رحم که برای نگهداری از نطفه جایگاهی استوار است قرار دادیم،"
      },
      {
        "index": 22,
        "text": "تا زمانی معلوم که پایان مدّت بارداری است."
      },
      {
        "index": 23,
        "text": "آری، شما را آفریدیم و امورتان را تقدیر کردیم، پس ما نیکو تقدیرکنندگانیم."
      },
      {
        "index": 24,
        "text": "آن روز وای بر تکذیب کنندگان!"
      },
      {
        "index": 25,
        "text": "مگر ما زمین را گردآورنده بندگان نساختیم،"
      },
      {
        "index": 26,
        "text": "که زندگان و مردگان را در خود گرد می\u200cآورد؟"
      },
      {
        "index": 27,
        "text": "و در آن کوه\u200cهایی استوار و بلند پدید آوردیم و آبی شیرین و گوارا که از آنها سرچشمه می\u200cگیرد در اختیارتان نهادیم. آیا باز هم می\u200cپندارید تدبیر امور شما جز در اختیار ماست؟"
      },
      {
        "index": 28,
        "text": "آن روز وای بر تکذیب کنندگان!"
      },
      {
        "index": 29,
        "text": "خدا به آنان می\u200cگوید: به سوی آتشی که آن را دروغ می\u200cشمردید روانه شوید."
      },
      {
        "index": 30,
        "text": "روانه شوید به سوی سایه\u200cای از دود که دارای سه شاخه است."
      },
      {
        "index": 31,
        "text": "سایه\u200cای که نه مانع از حرارت است و نه شعله آتش را باز می\u200cدارد."
      },
      {
        "index": 32,
        "text": "آتش دوزخ شراره\u200cهایی به بزرگی کاخ می\u200cپراند."
      },
      {
        "index": 33,
        "text": "گویی آنها شترانی زرد رنگ\u200cاند."
      },
      {
        "index": 34,
        "text": "آن روز وای بر تکذیب کنندگان!"
      },
      {
        "index": 35,
        "text": "این روزِ داوری روزی است که منکران قیامت در آن سخن نمی\u200cگویند."
      },
      {
        "index": 36,
        "text": "و به آنان اجازه سخن گفتن نمی\u200cدهند تا بتوانند برای گناهان خود عذری بیاورند."
      },
      {
        "index": 37,
        "text": "آن روز وای بر تکذیب کنندگان!"
      },
      {
        "index": 38,
        "text": "این است روز جدایی میان حق جویان و باطل گرایان، که شما و تکذیب کنندگان امّت\u200cهای نخستین را در آن گرد آورده\u200cایم."
      },
      {
        "index": 39,
        "text": "پس اگر نیرنگی دارید، با من نیرنگ کنید و عذاب دوزخ را از خود بگردانید."
      },
      {
        "index": 40,
        "text": "آن روز وای بر تکذیب کنندگان!"
      },
      {
        "index": 41,
        "text": "امّا تقواپیشگان در زیر سایه\u200cها و کنار چشمه ساران،"
      },
      {
        "index": 42,
        "text": "و میوه\u200cهایی که دلخواهشان است به سر می\u200cبرند."
      },
      {
        "index": 43,
        "text": "به آنان گفته می\u200cشود: به پاداش آنچه انجام می\u200cدادید بخورید و بیاشامید که بر شما گواراست."
      },
      {
        "index": 44,
        "text": "همانا ما نیکوکاران را این گونه پاداش می\u200cدهیم."
      },
      {
        "index": 45,
        "text": "آن روز وای بر تکذیب کنندگان!"
      },
      {
        "index": 46,
        "text": "ای منکران رستاخیز، در این سرای دنیا بخورید و اندک زمانی بهره برید، ولی بدانید که این مایه نیکبختی شما نیست، زیرا شما مجرمید و سزای مجرمان آتش دوزخ است."
      },
      {
        "index": 47,
        "text": "آن روز وای بر تکذیب کنندگان."
      },
      {
        "index": 48,
        "text": "و چون به آنان گفته شود: نماز گزارده رکوع نمایید، نماز نمی\u200cگزارند و رکوع نمی\u200cکنند."
      },
      {
        "index": 49,
        "text": "آن روز وای بر تکذیب کنندگان!"
      },
      {
        "index": 50,
        "text": "اگر این قرآن را که معجزه\u200cای الهی است باور نمی\u200cکنند، به کدامین سخن بعد از آن ایمان می\u200cآورند؟"
      }
    ],
    "index": 77
  },
  {
    "aya": [
      {
        "index": 1,
        "text": "مشرکان درباره کدامین خبر از یکدیگر می\u200cپرسند؟"
      },
      {
        "index": 2,
        "text": "از رستاخیز، آن خبر بزرگ!"
      },
      {
        "index": 3,
        "text": "همان خبری که در آن اختلاف دارند. (گروهی آن را بعید و گروهی آن را ناممکن می\u200cشمرند و برخی نیز در آن تردید دارند و گروهی از سر عناد آن را انکار می\u200cکنند.)"
      },
      {
        "index": 4,
        "text": "درباره آن پرسش و اختلاف نکنند، دیری نمی\u200cگذرد که پدیدار می\u200cگردد پس آن را به عیان خواهند دید و از آن آگاه خواهند شد."
      },
      {
        "index": 5,
        "text": "آری، درباره آن پرسش و اختلاف نکنند، به زودی پدیدار می\u200cشود پس آن را به عیان خواهند و از آن آگاه خواهند شد."
      },
      {
        "index": 6,
        "text": "جهان هستی بی هدف آفریده نشده است و این خود دلیل وجود رستاخیز است; آیا این زمین را بستری آرام برای شما نساختیم؟"
      },
      {
        "index": 7,
        "text": "و آیا کوه\u200cها را همچون میخ\u200cهایی قرار ندادیم؟"
      },
      {
        "index": 8,
        "text": "و شما را جفت آفریدیم تا نسلتان باقی بماند."
      },
      {
        "index": 9,
        "text": "و خوابتان را مایه آسایش و استراحت گردانیدیم."
      },
      {
        "index": 10,
        "text": "و شب را همچون پوششی بر پدیده\u200cها قرار دادیم تا آرامش خویش باز یابید."
      },
      {
        "index": 11,
        "text": "و روز را برای گذران زندگی مقرّر داشتیم تا در آن روزی به دست آورید."
      },
      {
        "index": 12,
        "text": "و بر فرازتان هفت آسمانِ سخت و استوار ساختیم."
      },
      {
        "index": 13,
        "text": "و خورشید را که چراغی گرم و پر فروغ است پدید آوردیم."
      },
      {
        "index": 14,
        "text": "و از ابرهای باران دار، آبی ریزان فرو فرستادیم،"
      },
      {
        "index": 15,
        "text": "تا به وسیله آن از زمین دانه و گیاه برآوریم،"
      },
      {
        "index": 16,
        "text": "و نیز بوستان\u200cهایی انبوه با درختانی درهم پیچیده."
      },
      {
        "index": 17,
        "text": "به یقین، روز داوری، پایانِ زمانی است که برای این جهان معیّن شده است."
      },
      {
        "index": 18,
        "text": "روزی که در صور دمیده می\u200cشود، آن گاه شما گروه گروه [به صحنه قیامت] می\u200cآیید."
      },
      {
        "index": 19,
        "text": "و آسمان گشوده می\u200cشود و درهایی می\u200cگردد و جهان آدمیان به جهان فرشتگان می\u200cپیوندد."
      },
      {
        "index": 20,
        "text": "و کوه\u200cها روان می\u200cشوند و نابود می\u200cگردند و از آنها چیزی جز سراب باقی نمی\u200cماند."
      },
      {
        "index": 21,
        "text": "همانا دوزخ کمینگاهی است،"
      },
      {
        "index": 22,
        "text": "برای سرکشان بازگشتگاهی."
      },
      {
        "index": 23,
        "text": "روزگارانی دراز در آن خواهند ماند."
      },
      {
        "index": 24,
        "text": "در آن جا نه خنَکی می\u200cچشند و نه نوشیدنی."
      },
      {
        "index": 25,
        "text": "جز آبی جوشان و خونابه\u200cای از دوزخیان."
      },
      {
        "index": 26,
        "text": "آنان کیفری در خورِ آنچه می\u200cکردند خواهند دید."
      },
      {
        "index": 27,
        "text": "چرا که به حساب روز قیامت امید نداشتند."
      },
      {
        "index": 28,
        "text": "و سخت آیات ما را دروغ می\u200cانگاشتند."
      },
      {
        "index": 29,
        "text": "و ما هر چیزی، از جمله اعمال آنان را در کتابی ارجمند ثبت کرده\u200cایم."
      },
      {
        "index": 30,
        "text": "پس ای منکران رستاخیز، بچشید که ما جز عذاب بر شما نمی\u200cافزاییم."
      },
      {
        "index": 31,
        "text": "قطعاً تقواپیشگان را رستگاری و سرای نیکبختی خواهد بود."
      },
      {
        "index": 32,
        "text": "باغ\u200cها و تاکستان\u200cها،"
      },
      {
        "index": 33,
        "text": "و زنانی نار پستان و همسال،"
      },
      {
        "index": 34,
        "text": "و جام\u200cهایی لبریز از شراب."
      },
      {
        "index": 35,
        "text": "در آن جا نه سخن بیهوده به گوششان می\u200cرسد و نه تکذیب یکدیگر را می\u200cشنوند."
      },
      {
        "index": 36,
        "text": "اینها به تقواپیشگان داده می\u200cشود در حالی که سزایی است از جانب پروردگار تو، و بخششی است از روی حساب."
      },
      {
        "index": 37,
        "text": "همان پروردگار آسمان\u200cها و زمین و آنچه میان آن دو است; خدایی که رحمتش فراگیر است و هیچ کس درباره آنچه او داوری کرده است از جانب وی قدرت سخن گفتن و میانجیگری ندارد،"
      },
      {
        "index": 38,
        "text": "آن روز از سخن گفتن ناتوانند که روح و فرشتگان به صف می\u200cایستند. از حاضران در صحنه قیامت ـ چه آدمیان و چه جنّیان و چه فرشتگان ـ جز آن کسی که خدای رحمان به او اجازه دهد و سخن به صواب گوید، لب به سخن نمی\u200cگشاید."
      },
      {
        "index": 39,
        "text": "آن روز حتماً به وقوع خواهد پیوست; پس هر که بخواهد راه بازگشتی به سوی خدا جوید، تا پاداش تقواپیشگان گیرد، کوتاهی نورزد."
      },
      {
        "index": 40,
        "text": "به یقین، ما شما را از عذابی نزدیک بیم داده\u200cایم; روزی که آدمی جزای دستاوردهایش را انتظار می\u200cکشد، و در این میان کافر می\u200cگوید: ای کاش خاک بودم."
      }
    ],
    "index": 78
  },
  {
    "aya": [
      {
        "index": 1,
        "text": "سوگند به آن فرشتگانی که از پایگاه\u200cهای خود برای انجام مأموریت الهی، مجدانه از جا برمی خیزند،"
      },
      {
        "index": 2,
        "text": "و سوگند به آنان، که چون از جایگاه خود بیرون روند به آسانی خارج می\u200cشوند،"
      },
      {
        "index": 3,
        "text": "و سوگند به آنان، که چون روند شتاب میورزند،"
      },
      {
        "index": 4,
        "text": "و به سوی آنچه خدا اراده کرده است چنان که باید سبقت می\u200cگیرند،"
      },
      {
        "index": 5,
        "text": "و کار جهان را تدبیر می\u200cکنند; به همه اینها سوگند که شما برانگیخته خواهید شد;"
      },
      {
        "index": 6,
        "text": "در آن روز که صیحه\u200cای بزرگ رخ دهد."
      },
      {
        "index": 7,
        "text": "و از پی آن بانگی دیگر برخیزد."
      },
      {
        "index": 8,
        "text": "آن روز که چنین شود، دل\u200cهایی بلرزند."
      },
      {
        "index": 9,
        "text": "و دیدگانشان فرو افتد."
      },
      {
        "index": 10,
        "text": "آنان در دنیا می\u200cگفتند: آیا پس از مرگ به حالت اول باز گردانده می\u200cشویم؟"
      },
      {
        "index": 11,
        "text": "آیا آن گاه که چند استخوان پوسیده و خرد گشتیم دوباره زنده می\u200cشویم؟"
      },
      {
        "index": 12,
        "text": "و به ریشخند گفتند: در این صورت، این بازگشتی زیانبار است."
      },
      {
        "index": 13,
        "text": "اما زنده کردن مردگان بر ما دشوار نیست; آن تنها یک بانگ است که برمی آید و آنها را می\u200cراند."
      },
      {
        "index": 14,
        "text": "و ناگهان زنده از دل خاک بر آمده روی زمین هموار قرار می\u200cگیرند."
      },
      {
        "index": 15,
        "text": "ای پیامبر، آیا سرگذشت موسی به تو رسیده است؟"
      },
      {
        "index": 16,
        "text": "آن گاه که پروردگارش او را در وادی مقدّس (طُوی) به رسالت برگزید و به وی ندا در داد:"
      },
      {
        "index": 17,
        "text": "به سوی فرعون برو که او طغیان کرده و بندگی خدا را وانهاده است."
      },
      {
        "index": 18,
        "text": "و به او بگو: آیا دوست داری که دل از طغیان بشویی و به پاکی رسی؟"
      },
      {
        "index": 19,
        "text": "و آیا سرِ آن داری که تو را به شناخت پروردگارت راه نمایم تا از او بیم داشته باشی و بندگی اش کنی؟"
      },
      {
        "index": 20,
        "text": "موسی به سراغ فرعون رفت و او را به بندگی خدا فرا خواند و بزرگترین آیت (اژدها شدنِ عصایش) را به او نشان داد."
      },
      {
        "index": 21,
        "text": "فرعون رسالت موسی را دروغ انگاشت و او را نافرمانی کرد."
      },
      {
        "index": 22,
        "text": "سپس پشت کرد و برای مبارزه با رسالت موسی به تلاش برخاست."
      },
      {
        "index": 23,
        "text": "آن گاه مردم را گرد آورد و ندا در داد."
      },
      {
        "index": 24,
        "text": "و گفت: منم برترین پروردگار شما."
      },
      {
        "index": 25,
        "text": "پس خدا او را به عذاب آخرت و دنیا گرفتار ساخت."
      },
      {
        "index": 26,
        "text": "به یقین، در این داستان برای کسی که فطرتی سالم دارد و از عذاب خدا می\u200cترسد، پند و عبرتی است."
      },
      {
        "index": 27,
        "text": "ای منکران رستاخیز، آیا آفرینش شما سخت\u200cتر است یا آفرینش آسمان که خدا آن را بنا کرده است."
      },
      {
        "index": 28,
        "text": "سقفش را برافراشت و آن را موزون ساخت."
      },
      {
        "index": 29,
        "text": "و شبش را تاریک کرد و روزش را آشکار نمود،"
      },
      {
        "index": 30,
        "text": "و زمین را پس از آفرینش آسمان و سامان دادن آن گسترانید،"
      },
      {
        "index": 31,
        "text": "آبِ آن را با شکافتن چشمه\u200cها، از آن درآورْد و جاری ساخت و گیاهش را رویانید،"
      },
      {
        "index": 32,
        "text": "و کوه\u200cها را بر زمین استوار کرد."
      },
      {
        "index": 33,
        "text": "تا شما و دام هایتان را بهره مند سازد."
      },
      {
        "index": 34,
        "text": "این جهان سرانجام به آخرت خواهد پیوست. پس وقتی که آن بزرگ\u200cترین هنگامه سهمگین رخ دهد،"
      },
      {
        "index": 35,
        "text": "روزی که انسان آنچه را که در پی آن کوشیده است به یاد آوَرد،"
      },
      {
        "index": 36,
        "text": "و دوزخ برای کسی که دیده\u200cای دارد که بدان ببیند نمایانده شود، آن گاه آدمیان دو دسته شوند."
      },
      {
        "index": 37,
        "text": "امّا آن کس که سرکشی کرده و از مرز بندگی خدا خارج شده،"
      },
      {
        "index": 38,
        "text": "و زندگی دنیا را برگزیده و آخرت را فراموش کرده است،"
      },
      {
        "index": 39,
        "text": "به یقین دوزخ جایگاه اوست."
      },
      {
        "index": 40,
        "text": "و امّا آن کس که از مقام و مرتبه پروردگارش ترسیده و نفس خود را از هوا و هوس باز داشته است،"
      },
      {
        "index": 41,
        "text": "به یقین بهشت جایگاه اوست."
      },
      {
        "index": 42,
        "text": "مشرکان به تمسخر از تو می\u200cپرسند: قیامت چه زمانی برپا می\u200cشود؟"
      },
      {
        "index": 43,
        "text": "ای پیامبر، در خاطره تو از حقیقت رستاخیز چیست و از آن چه می\u200cدانی تا زمان وقوع آن را بدانی؟"
      },
      {
        "index": 44,
        "text": "امر قیامت تنها به پروردگار تو باز می\u200cگردد و اوست که حقیقت آن و هنگام وقوعش را می\u200cداند."
      },
      {
        "index": 45,
        "text": "پس خبر دادن از زمان قیامت برعهده تو نیست، تو فقط هشداردهنده\u200cای و کسی را هشدار می\u200cدهی که درخور ترس از رستاخیز باشد."
      },
      {
        "index": 46,
        "text": "آنان بدانند که رستاخیز نزدیک است. روزی که آن را ببینند، گویی در قبرهایشان جز به اندازه عصرگاهِ روزی یا چاشتِ آن بیشتر نمانده\u200cاند."
      }
    ],
    "index": 79
  },
  {
    "aya": [
      {
        "index": 1,
        "text": "چهره در هم کشید و روی برتافت."
      },
      {
        "index": 2,
        "text": "بدان سبب که آن نابینا نزد او آمد."
      },
      {
        "index": 3,
        "text": "تو چنین کردی در حالی که نمی\u200cدانی، شاید او پند گیرد و کار شایسته کند و پاک گردد،"
      },
      {
        "index": 4,
        "text": "یا هشیار شود و تذکر پیامبر برای او سودمند باشد و ایمان بیاورد."
      },
      {
        "index": 5,
        "text": "امّا آن کس که توانگر است،"
      },
      {
        "index": 6,
        "text": "تو به او روی می\u200cآوری و به او می\u200cپردازی،"
      },
      {
        "index": 7,
        "text": "در حالی که بر تو گناهی نیست که او ایمان نیاوَرد و پاک نگردد."
      },
      {
        "index": 8,
        "text": "و امّا آن کس که شتابان نزد تو آمد تا معارف دین را فرا گیرد و پاک گردد،"
      },
      {
        "index": 9,
        "text": "در حالی که از خدا می\u200cترسید،"
      },
      {
        "index": 10,
        "text": "تو از او روی می\u200cگردانی و به دیگری می\u200cپردازی."
      },
      {
        "index": 11,
        "text": "نه، مبادا چنین کنی، این قرآن پندی است."
      },
      {
        "index": 12,
        "text": "پس هر که بخواهد، آن را یاد کند و پند گیرد."
      },
      {
        "index": 13,
        "text": "قرآن در صحیفه\u200cهایی ارجمند نوشته شده است;"
      },
      {
        "index": 14,
        "text": "صحیفه\u200cهایی بلندمرتبه که از هر باطل و بیهوده و تناقضی پاک گشته است."
      },
      {
        "index": 15,
        "text": "با دست فرشتگانی به سوی پیامبر فرستاده شده است،"
      },
      {
        "index": 16,
        "text": "فرشتگانی که بزرگوار و نیکوکارند."
      },
      {
        "index": 17,
        "text": "مرگ بر این انسان کفرپیشه که چقدر حق پوش است و با این که آثار تدبیر خدا را در خود و جهان هستی می\u200cنگرد باز هم ربوبیّت او را انکار می\u200cکند."
      },
      {
        "index": 18,
        "text": "او را از چه چیزی آفریده است که سزاوار طغیان باشد؟"
      },
      {
        "index": 19,
        "text": "از نطفه\u200cای ناچیز او را آفرید، سپس او و کارهایش را تقدیر کرد."
      },
      {
        "index": 20,
        "text": "آن گاه راه درست را برای او آسان ساخت."
      },
      {
        "index": 21,
        "text": "سپس او را بمیرانْد و در گورش نهاد."
      },
      {
        "index": 22,
        "text": "آن گاه چون بخواهد، او را حیات می\u200cبخشد و برمی انگیزد."
      },
      {
        "index": 23,
        "text": "آیا او با دیدن این همه آثار قدرت الهی، ربوبیت خدا را باور کرده است؟ هرگز، او هنوز آنچه را خدا به وی فرمان داده به جای نیاورده است."
      },
      {
        "index": 24,
        "text": "پس انسان باید برای درک ربوبیّت خدا به خوراکی اش بنگرد و در آن دقّت کند،"
      },
      {
        "index": 25,
        "text": "که ما آب را به صورت باران چنان که باید فرو ریختیم،"
      },
      {
        "index": 26,
        "text": "سپس زمین را با رویش گیاهان به خوبی شکافتیم،"
      },
      {
        "index": 27,
        "text": "و دانه در آن رویاندیم،"
      },
      {
        "index": 28,
        "text": "و درخت انگور و سبزی،"
      },
      {
        "index": 29,
        "text": "و درخت زیتون و درخت خرما،"
      },
      {
        "index": 30,
        "text": "و باغ\u200cهایی انبوه از درختان بزرگ،"
      },
      {
        "index": 31,
        "text": "و میوه و چراگاه."
      },
      {
        "index": 32,
        "text": "همه خوراکی\u200cها را رویاندیم تا شما و دام هایتان را بهره مند سازیم."
      },
      {
        "index": 33,
        "text": "این جهان سرانجام به آخرت خواهد پیوست; پس هنگامی که در صور دمیده شود و آن بانگ شدید کرکننده برآید،"
      },
      {
        "index": 34,
        "text": "روزی که آدمی از برادرش می\u200cگریزد،"
      },
      {
        "index": 35,
        "text": "و از مادر و پدرش،"
      },
      {
        "index": 36,
        "text": "و از همسر و پسرانش;"
      },
      {
        "index": 37,
        "text": "زیرا هر کسی از ایشان آن روز کاری دارد که او را کفایت می\u200cکند و از پرداختن به دیگران باز می\u200cدارد،"
      },
      {
        "index": 38,
        "text": "آری، چون آن بانگ برآید و قیامت برپا گردد، در آن روز چهره\u200cهایی تابانند،"
      },
      {
        "index": 39,
        "text": ""
      },
      {
        "index": 40,
        "text": "و چهره\u200cهایی در آن روز بر آنها غبار غم و اندوه نشسته است."
      },
      {
        "index": 41,
        "text": "و سیاهی و تیرگی آنها را فرا می\u200cگیرد."
      },
      {
        "index": 42,
        "text": "اینان همان کافرانِ بدکارِ گناه پیشه\u200cاند."
      }
    ],
    "index": 80
  },
  {
    "aya": [
      {
        "index": 1,
        "text": "آن گاه که خورشید را سراسر تاریک کنند،"
      },
      {
        "index": 2,
        "text": "و آن گاه که ستارگان فرو ریزند،"
      },
      {
        "index": 3,
        "text": "و آن گاه که کوه\u200cها را روان سازند،"
      },
      {
        "index": 4,
        "text": "و آن گاه که شتران آبستن وانهاده شوند،"
      },
      {
        "index": 5,
        "text": "و آن گاه که حیوانات وحشی محشور شوند،"
      },
      {
        "index": 6,
        "text": "و آن گاه که دریاها را شعلهور کنند،"
      },
      {
        "index": 7,
        "text": "و آن گاه که همگان را جفت و قرین کنند; نیکان را با حوریان بهشتی و مجرمان را با شیاطین،"
      },
      {
        "index": 8,
        "text": "و آن گاه که از دخترِ زنده به گور شده پرسند،"
      },
      {
        "index": 9,
        "text": "به کدامین گناه کشته شد؟"
      },
      {
        "index": 10,
        "text": "و آن گاه که نامه\u200cهای اعمال برای حسابرسی گشوده شود،"
      },
      {
        "index": 11,
        "text": "و آن گاه که آسمان برکنده شود،"
      },
      {
        "index": 12,
        "text": "و آن گاه که دوزخ را برافروخته گردانند،"
      },
      {
        "index": 13,
        "text": "و آن گاه که بهشت برای ورود بهشتیان نزدیک آورده شود،"
      },
      {
        "index": 14,
        "text": "آن گاه که این حوادث روی دهد، هر کسی آنچه کرده است حاضر می\u200cیابد و از آن آگاه می\u200cشود."
      },
      {
        "index": 15,
        "text": "سوگند یاد می\u200cکنم به آن ستارگانی که باز می\u200cگردند و نهان می\u200cشوند;"
      },
      {
        "index": 16,
        "text": "و با شتاب و نظم حرکت می\u200cکنند و از حرکت باز می\u200cایستند چنان که گویی در آشیانه خود قرار گرفته\u200cاند،"
      },
      {
        "index": 17,
        "text": "و سوگند به شب آن گاه که پشت می\u200cکند و می\u200cرود،"
      },
      {
        "index": 18,
        "text": "و سوگند به بامداد آن گاه که برمی دمد و روشنی اش در افق پدیدار می\u200cشود،"
      },
      {
        "index": 19,
        "text": "که قرآن سخن فرستاده\u200cای ارجمند (جبرئیل) است."
      },
      {
        "index": 20,
        "text": "همو که نیرومند و نزد خدایِ صاحب عرش مقرّب و دارای مقام و منزلت است."
      },
      {
        "index": 21,
        "text": "در آن جا فرشتگان دیگر از او فرمان می\u200cبرند و در ابلاغ آنچه خدا به او فرمان می\u200cدهد امین است."
      },
      {
        "index": 22,
        "text": "و سوگند به همه اینها که محمّد مبتلا به جنون نیست; او سال\u200cها همراه و همنشین شما بوده است."
      },
      {
        "index": 23,
        "text": "او قطعاً جبریل را در آن کرانه روشن مشاهده کرد."
      },
      {
        "index": 24,
        "text": "و او در ابلاغ پیام\u200cهای غیبی به شما، بخل نمیورزد."
      },
      {
        "index": 25,
        "text": "و این قرآن گفتار شیطان آن موجود رانده شده نیست."
      },
      {
        "index": 26,
        "text": "پس شما به کجا می\u200cروید؟"
      },
      {
        "index": 27,
        "text": "این قرآن جز تذکاری برای جهانیان نیست."
      },
      {
        "index": 28,
        "text": "ولی تنها کسانی از شما از آن بهره می\u200cبرند که بخواهند بر عبادت و اطاعت خدا پایدار باشند."
      },
      {
        "index": 29,
        "text": "و شما چیزی را اراده نمی\u200cکنید مگر این که خدا که پروردگار جهان هاست آن را اراده کند."
      }
    ],
    "index": 81
  },
  {
    "aya": [
      {
        "index": 1,
        "text": "آن گاه که آسمان شکافته شود،"
      },
      {
        "index": 2,
        "text": "و آن گاه که ستارگان پراکنده شوند،"
      },
      {
        "index": 3,
        "text": "و آن گاه که حایلِ میان دریاها شکافته شود و آب\u200cهای شور و شیرین به هم آمیخته شوند،"
      },
      {
        "index": 4,
        "text": "و آن گاه که گورها را برای خارج شدن مردگان زیر و زَبَر کنند،"
      },
      {
        "index": 5,
        "text": "هر کسی از کارهایی که انجام داده و پیش فرستاده و سنّت\u200cهایی که بر جای نهاده است آگاه شود."
      },
      {
        "index": 6,
        "text": "ای انسان، ای آن که قیامت را انکار می\u200cکنی، چه چیز تو را به واسطه پروردگار بزرگوار و کریمت فریب داد و خام کرد؟"
      },
      {
        "index": 7,
        "text": "آن خدایی که تو را آفرید، سپس، اندام هایت را سامان داد و با توازن دادن آنها تو را تعادل بخشید."
      },
      {
        "index": 8,
        "text": "و در هر شکلی که خواست تو را ترکیب کرد."
      },
      {
        "index": 9,
        "text": "نه، جای آن نیست که به لطف و کرم خدا فریفته شوی; بلکه شما آدمیان، روز جزا را دروغ می\u200cانگارید که کفر میورزید و عصیان می\u200cکنید."
      },
      {
        "index": 10,
        "text": "و قطعاً فرشتگانی بر شما گمارده شده\u200cاند که نگهبان اعمالتان هستند;"
      },
      {
        "index": 11,
        "text": "فرشتگانی بزرگوار که اعمال شما را می\u200cنگارند،"
      },
      {
        "index": 12,
        "text": "آنچه را انجام می\u200cدهید می\u200cدانند."
      },
      {
        "index": 13,
        "text": "به یقین، نیکان در [بهشت پر] نعمت\u200cاند."
      },
      {
        "index": 14,
        "text": "و قطعاً گنهکارانِ کفرپیشه به دوزخ اندرند."
      },
      {
        "index": 15,
        "text": "روز جزا در آن جا درآیند و همواره در آن بمانند."
      },
      {
        "index": 16,
        "text": "و هرگز از آن جا بیرون نشوند و ناپدید نگردند."
      },
      {
        "index": 17,
        "text": "چه چیز تو را آگاه کرده است که حقیقت روز جزا چیست؟"
      },
      {
        "index": 18,
        "text": "باز هم چه چیزی تو را آگاه کرده است که حقیقت روز جزا چیست؟"
      },
      {
        "index": 19,
        "text": "یاد کن روزی را که هیچ کس به سود کسی قدرت هیچ کاری ندارد، و روزی که رستاخیز رخ دهد، آشکار شود که فرمان از آنِ خداست."
      }
    ],
    "index": 82
  },
  {
    "aya": [
      {
        "index": 1,
        "text": "وای بر کسانی که از پیمانه و ترازو می\u200cکاهند;"
      },
      {
        "index": 2,
        "text": "همانان که چون به پیمانه از مردم چیزی می\u200cگیرند، تمام می\u200cستانند،"
      },
      {
        "index": 3,
        "text": "و چون به پیمانه یا ترازو به آنان چیزی می\u200cدهند، کم می\u200cدهند و زیان می\u200cرسانند."
      },
      {
        "index": 4,
        "text": "شگفتا! آیا آنان گمان نمی\u200cبرند که برانگیخته می\u200cشوند؟"
      },
      {
        "index": 5,
        "text": "به هنگام روزی بزرگ!"
      },
      {
        "index": 6,
        "text": "روزی که مردم برای داوری پروردگار جهانیان از دل خاک به پا می\u200cخیزند."
      },
      {
        "index": 7,
        "text": "کم فروشی نکنند و از روز حساب غفلت نورزند، قطعاً سرنوشت فاجران که رستاخیز را دروغ می\u200cشمرند در سجّین مقرّر شده است."
      },
      {
        "index": 8,
        "text": "و چه چیز تو را آگاه کرده است که سجّین چیست؟"
      },
      {
        "index": 9,
        "text": "سرنوشتی است حتمی که خدا برای گنهکاران مقرّر کرده است و برای همیشه در آن محبوسند."
      },
      {
        "index": 10,
        "text": "وای بر تکذیب کنندگان، آن گاه که آنچه برایشان مقدر شده است تحقّق یابد!"
      },
      {
        "index": 11,
        "text": "همانان که روز جزا را دروغ می\u200cشمرند."
      },
      {
        "index": 12,
        "text": "و جز هر تجاوزکار گناه پیشه\u200cای آن را دروغ نمی\u200cشمرد."
      },
      {
        "index": 13,
        "text": "هنگامی که آیات ما بر او تلاوت شود، می\u200cگوید: اینها افسانه\u200cهایی است که مردمان نخستین ساخته و پرداخته\u200cاند."
      },
      {
        "index": 14,
        "text": "نه، آیات قرآن افسانه نیست، بلکه گناهانی که همواره مرتکب می\u200cشوند بر دل هایشان زنگار شده است، ازاین رو حق را درنمی یابند."
      },
      {
        "index": 15,
        "text": "مبادا مرتکب گناه گردند که قطعاً گنهکاران در روز جزا از کرامت و قُرب پروردگارشان محرومند."
      },
      {
        "index": 16,
        "text": "وانگهی، آنان حتماً به دوزخ درمی آیند و در آن جا ماندگار می\u200cشوند."
      },
      {
        "index": 17,
        "text": "آن گاه به آنان گفته می\u200cشود: این است همان چیزی که آن را دروغ می\u200cشمردید."
      },
      {
        "index": 18,
        "text": "آری، کم فروشی نکنند و از روز حساب غفلت نورزند که قطعاً سرنوشت نیکان در علیّین (مرتبه\u200cهای والا و درجات قرب به خدا) است."
      },
      {
        "index": 19,
        "text": "و چه چیز تو را آگاه کرده است که علیّین چیست؟"
      },
      {
        "index": 20,
        "text": "فرجامی است حتمی و مشخص،"
      },
      {
        "index": 21,
        "text": "که مقرّبان درگاه خدا آن را می\u200cنگرند."
      },
      {
        "index": 22,
        "text": "همانا نیکان در نعمتی فراوان به سر می\u200cبرند."
      },
      {
        "index": 23,
        "text": "آنان در حجله\u200cها بر تخت\u200cها نشسته\u200cاند و بهشت و نعمت\u200cهای آن را نظاره می\u200cکنند."
      },
      {
        "index": 24,
        "text": "در چهره هایشان طراوات نعمت را درمی یابی."
      },
      {
        "index": 25,
        "text": "از شرابی زلال و خالص که مُهر شده است در اختیارشان می\u200cگذارند."
      },
      {
        "index": 26,
        "text": "شرابی که مهرش از مُشک است; پس سبقت گیرندگان در دستیابی به مواهب بهشتی، به ویژه این شراب، باید بکوشند و بر یکدیگر سبقت گیرند."
      },
      {
        "index": 27,
        "text": "آمیزه آن از تسنیم است:"
      },
      {
        "index": 28,
        "text": "آن چشمه\u200cای که مقرّبان درگاه خدا از آن می\u200cآشامند."
      },
      {
        "index": 29,
        "text": "همانا کافران بدان سبب که گنهکار بودند، به نیکان به خاطر ایمانشان می\u200cخندیدند."
      },
      {
        "index": 30,
        "text": "و چون بر آنان می\u200cگذشتند، با اشاره چشم و ابرو آنان را مسخره می\u200cکردند."
      },
      {
        "index": 31,
        "text": "و چون نزد کسانشان باز می\u200cگشتند، شادمان از آنچه کرده\u200cاند باز می\u200cگشتند."
      },
      {
        "index": 32,
        "text": "و چون مؤمنان را می\u200cدیدند، می\u200cگفتند: بی تردید اینان گمراهند."
      },
      {
        "index": 33,
        "text": "و حال آن که آنان برای نگهبانی مؤمنان فرستاده نشده بودند که درباره آنان داوری کنند و گمراهشان بنامند."
      },
      {
        "index": 34,
        "text": "پس امروز که روز جزاست، مؤمنان به کافران می\u200cخندند."
      },
      {
        "index": 35,
        "text": "مؤمنان در حجله\u200cها روی تخت\u200cها نشسته و می\u200cنگرند،"
      },
      {
        "index": 36,
        "text": "که آیا کافرانِ گنه پیشه را به آنچه می\u200cکردند سزا داده\u200cاند؟"
      }
    ],
    "index": 83
  },
  {
    "aya": [
      {
        "index": 1,
        "text": "آن گاه که آسمان از هم بشکافد،"
      },
      {
        "index": 2,
        "text": "و پروردگارش را فرمان برد و سزد که چنین کند،"
      },
      {
        "index": 3,
        "text": "و آن گاه که زمین کشیده و گسترده شود،"
      },
      {
        "index": 4,
        "text": "و مردگانی را که در دل دارد بیرون افکند و از آنها تهی گردد،"
      },
      {
        "index": 5,
        "text": "و پروردگارش را فرمان برد و سزد که چنین کند، آن گاه که این حوادث رخ دهد، رستاخیز برپا می\u200cشود و همگان به دیدار پروردگار خود خواهند شتافت و سزای کردارشان را خواهند دید."
      },
      {
        "index": 6,
        "text": "ای انسان، تو با رنج و تلاشی وصف ناپذیر به سوی پروردگارت روانه\u200cای، و سرانجام به لقاء و داوری او خواهی رسید."
      },
      {
        "index": 7,
        "text": "امّا آن کس که کارنامه اش به دست راستش داده شود،"
      },
      {
        "index": 8,
        "text": "به زودی با حسابی آسان کارهای او محاسبه می\u200cشود."
      },
      {
        "index": 9,
        "text": "و شادمان به سوی کسانش (حوریان و خدمتکاران بهشتی) باز می\u200cگردد."
      },
      {
        "index": 10,
        "text": "و امّا آن کس که کارنامه اش از پشت سرش به او داده شود،"
      },
      {
        "index": 11,
        "text": "دیری نمی\u200cگذرد که بر خود نفرین می\u200cکند و هلاکت خود را می\u200cخواهد."
      },
      {
        "index": 12,
        "text": "و به آتش فروزان در می\u200cآید."
      },
      {
        "index": 13,
        "text": "چرا که او در دنیا در میان خانواده خود سرمستی و شادمانی می\u200cکرد."
      },
      {
        "index": 14,
        "text": "او می\u200cپنداشت که هرگز برای حسابرسی کارهایش به سوی خدا باز نمی\u200cگردد."
      },
      {
        "index": 15,
        "text": "چرا، بازگشت او به سوی خدا حتمی است، و قطعاً پروردگارش به کارهای او بیناست."
      },
      {
        "index": 16,
        "text": "سوگند یاد می\u200cکنم به سرخی و زردی و سفیدیِ افق هنگام غروب،"
      },
      {
        "index": 17,
        "text": "و به شب و آنچه در خود گرد می\u200cآورد،"
      },
      {
        "index": 18,
        "text": "و به ماه چون فروغش کامل شود و بدر تمام گردد،"
      },
      {
        "index": 19,
        "text": "که شما انسان\u200cها در حرکت خود به سوی خدا مراحلی را یکی پس از دیگری خواهید پیمود تا سرانجام به حساب اعمال و جزای خویش برسید."
      },
      {
        "index": 20,
        "text": "شگفتا! این انسان\u200cها را چه شده است که ایمان نمی\u200cآورند؟"
      },
      {
        "index": 21,
        "text": "و هنگامی که قرآن بر آنان تلاوت شود سجده نمی\u200cکنند؟"
      },
      {
        "index": 22,
        "text": "قرآن نه در بیان حقایق نارساست و نه از برهان بی بهره، بلکه کسانی که کافر شده\u200cاند، بر کفرورزی و تکذیب [حق] خوی گرفته\u200cاند از این روست که حقایق قرآن را دروغ می\u200cانگارند."
      },
      {
        "index": 23,
        "text": "و خدا به آنچه در دل\u200cهای خود نهان می\u200cدارند داناتر است."
      },
      {
        "index": 24,
        "text": "پس آنان را به عذابی دردناک نوید ده."
      },
      {
        "index": 25,
        "text": "ولی کسانی که ایمان آورده و کارهای شایسته کرده\u200cاند، برای آنان پاداشی بی منّت خواهد بود."
      }
    ],
    "index": 84
  },
  {
    "aya": [
      {
        "index": 1,
        "text": "سوگند به آسمانِ دارای برج\u200cها، جایگاه ستارگان که سنگر دفع شیاطین است،"
      },
      {
        "index": 2,
        "text": "و سوگند به روز رستاخیز، روزی که وعده داوری در آن داده شده است،"
      },
      {
        "index": 3,
        "text": "و سوگند به پیامبر آن که ناظر و شاهد اعمال امّت است و سوگند به پاداش مؤمنانِ ستمدیده و کیفر ستمکاران، پاداش و کیفری که به عیان مشاهده خواهد شد; به همه اینها سوگند که خدا مؤمنان را از نیرنگ کافران نگاه خواهد داشت و آنان را در ایمان، شکیبا و استوار خواهد ساخت."
      },
      {
        "index": 4,
        "text": "لعنت و نفرین بر کسانی که آن خندق را برای سوزاندن مؤمنان حفر کردند;"
      },
      {
        "index": 5,
        "text": "همانان که آتشی شعلهور با هیزم فراوان برافروختند;"
      },
      {
        "index": 6,
        "text": "آن گاه که بر کنار خندقِ آتش نشستند،"
      },
      {
        "index": 7,
        "text": "و آنچه را که بر سر مؤمنان می\u200cآوردند تماشا می\u200cکردند،"
      },
      {
        "index": 8,
        "text": "و چیزی را از آنان ناخوشایند نمی\u200cدانستند جز این که به خدا، آن مقتدر شکست ناپذیر و ستوده ایمان آورده بودند."
      },
      {
        "index": 9,
        "text": "همان خدایی که فرمانروایی آسمان\u200cها و زمین از آنِ اوست; و خداوند بر هر چیزی ناظر است و هیچ کاری بر او پنهان نمی\u200cماند."
      },
      {
        "index": 10,
        "text": "به یقین، کسانی که مردان و زنان با ایمان را شکنجه کرده و آزار داده و سپس توبه نکرده\u200cاند، آنان را انواع عذاب دوزخ هست و عذاب آتش خواهند داشت."
      },
      {
        "index": 11,
        "text": "کسانی که ایمان آورده و کارهای شایسته کرده\u200cاند، برای آنان بوستان\u200cهایی با درختانی انبوه خواهد بود که از زیر آنها جویبارها جاری است. این است سعادت بزرگ."
      },
      {
        "index": 12,
        "text": "قطعاً گرفتنِ پروردگارت گرفتنی سخت است."
      },
      {
        "index": 13,
        "text": "اوست که موجودات را پدید می\u200cآورد و آنها را پس از نابودی و تباهی به حالت نخستشان برمی گرداند و بازسازی می\u200cکند."
      },
      {
        "index": 14,
        "text": "و اوست که آمرزنده مؤمنان و دوستدار آنان است."
      },
      {
        "index": 15,
        "text": "صاحب عرش و ارجمند و با عظمت است."
      },
      {
        "index": 16,
        "text": "هر کاری را بخواهد به طور کامل انجام می\u200cدهد."
      },
      {
        "index": 17,
        "text": "آیا داستان آن سپاهیان به تو رسیده است؟"
      },
      {
        "index": 18,
        "text": "داستان فرعون و قوم ثمود؟ خدا آنان را نابود ساخت و پیامبرشان را یاری کرد."
      },
      {
        "index": 19,
        "text": "ای پیامبر، کافران قوم تو از این داستان\u200cها پند نمی\u200cگیرند و ایمان نمی\u200cآورند، بلکه همچنان بر دروغ انگاشتن قرآن اصرار میورزند."
      },
      {
        "index": 20,
        "text": "و خدا از هر سو بر آنان احاطه دارد، پس نمی\u200cتوانند از تحت قدرت او خارج شوند."
      },
      {
        "index": 21,
        "text": "قرآن ـ چنان که آنان می\u200cپندارند ـ ساخته بشر یا القای شیاطین نیست، بلکه کتابی است خوانده شده و ارجمند و با عظمت،"
      },
      {
        "index": 22,
        "text": "که در لوحی مصون از هر کذب و باطلی قرار دارد."
      }
    ],
    "index": 85
  },
  {
    "aya": [
      {
        "index": 1,
        "text": "سوگند به آسمان و آن آشکار شونده در شب،"
      },
      {
        "index": 2,
        "text": "و چه چیز تو را آگاه کرده است که آن آشکار شونده در شب چیست؟"
      },
      {
        "index": 3,
        "text": "آن ستاره درخشان است،"
      },
      {
        "index": 4,
        "text": "سوگند به اینها که هیچ کس نیست مگر این که نگهبانی بر او گمارده شده است که اعمال نیک و بد او را ثبت می\u200cکند."
      },
      {
        "index": 5,
        "text": "انسان برای این که رستاخیز را باور کند باید بنگرد که از چه چیز آفریده شده است."
      },
      {
        "index": 6,
        "text": "او از آبی جهنده آفریده شده است."
      },
      {
        "index": 7,
        "text": "که از میان پشت و استخوان\u200cهای سینه بیرون می\u200cآید."
      },
      {
        "index": 8,
        "text": "قطعاً خداوندی که او را از این مادّه آفریده است، می\u200cتواند او را پس از مرگ به صورت نخست بازگرداند،"
      },
      {
        "index": 9,
        "text": "در روزی که نهان\u200cها (عقاید و باورها و آثار کردارها) سنجیده شود و خالص از ناخالص جدا گردد."
      },
      {
        "index": 10,
        "text": "پس برای او هیچ نیرویی نیست که عذاب را از خود دور کند و یاوری نیز ندارد که عذاب را از او بگرداند."
      },
      {
        "index": 11,
        "text": "سوگند به آسمان که با طلوع و غروب ستارگان باز می\u200cگردد،"
      },
      {
        "index": 12,
        "text": "و سوگند به زمین که با رویش گیاهان می\u200cشکافد،"
      },
      {
        "index": 13,
        "text": "که قرآن سخنی است که حق را از باطل جدا می\u200cسازد."
      },
      {
        "index": 14,
        "text": "و آن سخنی شوخی نیست."
      },
      {
        "index": 15,
        "text": "کافران سخت نیرنگ می\u200cکنند تا بدین وسیله نور خدا را خاموش کنند،"
      },
      {
        "index": 16,
        "text": "و من نیز با مهلت دادن به آنان، خامشان می\u200cکنم تا در گمراهی بمانند و به کیفر کردارشان گرفتار آیند."
      },
      {
        "index": 17,
        "text": "حال که چنین است کافران را مهلت ده; اندک زمانی به آنان فرصت ده."
      }
    ],
    "index": 86
  },
  {
    "aya": [
      {
        "index": 1,
        "text": "منزّه شمار نام پروردگارت را که از همگان برتر است;"
      },
      {
        "index": 2,
        "text": "همان که موجودات را آفرید و اجزای آنها را هماهنگ ساخت."
      },
      {
        "index": 3,
        "text": "و آن که برای آفریدگان حدّی معیّن کرد و آنها را به آنچه برایشان تقدیر کرده است هدایت نمود."
      },
      {
        "index": 4,
        "text": "و آن که علوفه چراگاه\u200cها را رویانید،"
      },
      {
        "index": 5,
        "text": "سپس آن را خشک و تیره گون ساخت."
      },
      {
        "index": 6,
        "text": "به زودی تو را بر خواندن قرآن و دانش آن توانا خواهیم ساخت به گونه\u200cای که آن را فراموش نمی\u200cکنی."
      },
      {
        "index": 7,
        "text": "ولی بدان که این وعده سلب قدرت از خدا نمی\u200cکند و اگر خدا بخواهد ـ که البته نخواهد خواست ـ آن را فراموش می\u200cکنی. به یقین او آشکار و آنچه را نهان می\u200cشود می\u200cداند."
      },
      {
        "index": 8,
        "text": "و تو را چنان استعدادی می\u200cدهیم که آسان\u200cترین راه را برای فراخوانیِ مردم برگزینی."
      },
      {
        "index": 9,
        "text": "پس اگر تذکر و اندرز برای کسانی سود بخشد، آنان را یادآوری کن و اندرز ده."
      },
      {
        "index": 10,
        "text": "به زودی آن کس که از خدا بیم دارد متذکّر خواهد شد."
      },
      {
        "index": 11,
        "text": "و آن کس که تیره بخت\u200cترین است و در دل از خدا بیمی ندارد، از تذکار قرآن دوری خواهد گزید،"
      },
      {
        "index": 12,
        "text": "همو که به بزرگترین آتش درمی آید و در آن ماندگار می\u200cشود."
      },
      {
        "index": 13,
        "text": "آن گاه نه در آن می\u200cمیرد تا عذاب نبیند و نه از آن رهایی می\u200cیابد تا به حیاتی آسوده رسد."
      },
      {
        "index": 14,
        "text": "قطعاً نیکبخت شد کسی که خود را از پلیدی\u200cها و وابستگی\u200cهای مادّی پاک ساخت،"
      },
      {
        "index": 15,
        "text": "و نام پروردگارش را یاد کرد و نماز گزارد."
      },
      {
        "index": 16,
        "text": "[شما به آخرت دل نمی\u200cبندید و به پاکی نمی\u200cگرایید] بلکه زندگی دنیا را برمی گزینید،"
      },
      {
        "index": 17,
        "text": "در صورتی که سرای آخرت بهتر و پاینده\u200cتر است."
      },
      {
        "index": 18,
        "text": "قطعاً این حقایق در کتاب\u200cهای آسمانی نخستین وجود دارد،"
      },
      {
        "index": 19,
        "text": "در کتاب\u200cهای ابراهیم و موسی."
      }
    ],
    "index": 87
  },
  {
    "aya": [
      {
        "index": 1,
        "text": "آیا خبر آن رویداد فراگیر به تو رسیده است؟"
      },
      {
        "index": 2,
        "text": "روزی که آن حادثه رخ دهد، گروهی خوار و زبونند و آثار خواری در چهره هایشان نمایان است."
      },
      {
        "index": 3,
        "text": "آنان در دنیا تلاش بیهوده کرده و رنج و محنت کشیده\u200cاند."
      },
      {
        "index": 4,
        "text": "و آن روز به آتش سوزان در می\u200cآیند و در آن ماندگارند."
      },
      {
        "index": 5,
        "text": "از چشمه\u200cای داغ به آنان می\u200cنوشانند،"
      },
      {
        "index": 6,
        "text": "و غذایی جز خارِ خشکیده ندارند،"
      },
      {
        "index": 7,
        "text": "غذایی که نه فربه می\u200cسازد و نه گرسنگی را چاره می\u200cکند."
      },
      {
        "index": 8,
        "text": "آن روز گروهی نیز خرّم و شادابند،"
      },
      {
        "index": 9,
        "text": "و از تلاشی که در دنیا کرده\u200cاند خشنودند."
      },
      {
        "index": 10,
        "text": "در بهشتی برین جای خواهند گرفت."
      },
      {
        "index": 11,
        "text": "در آن جا سخن بیهوده ای نمی\u200cشنوند."
      },
      {
        "index": 12,
        "text": "در آن جا چشمه\u200cهایی است روان."
      },
      {
        "index": 13,
        "text": "در آن جاست تخت\u200cهایی بلند."
      },
      {
        "index": 14,
        "text": "و تنگ\u200cهایی نهاده شده،"
      },
      {
        "index": 15,
        "text": "و بالش\u200cهایی کنار هم چیده،"
      },
      {
        "index": 16,
        "text": "و فرش\u200cهایی فاخر و گسترده."
      },
      {
        "index": 17,
        "text": "آیا برای این که به تدبیر خدا پی ببرند، به شتران نمی\u200cنگرند که چگونه آفریده شده\u200cاند؟"
      },
      {
        "index": 18,
        "text": "و به آسمان نمی\u200cنگرند که چگونه برافراشته شده است؟"
      },
      {
        "index": 19,
        "text": "و به کوه\u200cها نمی\u200cنگرند که چگونه روی زمین قرار داده شده\u200cاند؟"
      },
      {
        "index": 20,
        "text": "و به زمین نمی\u200cنگرند که چگونه گسترده و هموار شده است؟"
      },
      {
        "index": 21,
        "text": "پس ربوبیّت بی همتای خدا و روز جزا را به مردم تذکّر ده که تو فقط تذکّردهنده\u200cای."
      },
      {
        "index": 22,
        "text": "تو بر آنان چیره نیستی."
      },
      {
        "index": 23,
        "text": "آری، پیوسته همگان را تذکّر ده، مگر کسی را که از تذکّر تو روی برتابد و کفر ورزد،"
      },
      {
        "index": 24,
        "text": "که خدا او را به بزرگترین عذاب کیفر خواهد داد."
      },
      {
        "index": 25,
        "text": "همانا بازگشت مردم به سوی ماست."
      },
      {
        "index": 26,
        "text": "آن گاه حساب اعمالشان برعهده ما خواهد بود."
      }
    ],
    "index": 88
  },
  {
    "aya": [
      {
        "index": 1,
        "text": "سوگند به سپیده دم،"
      },
      {
        "index": 2,
        "text": "و به شب\u200cهای ده گانه ماه ذی حجّه،"
      },
      {
        "index": 3,
        "text": "و به آن جفت و طاق (روز تَرویه و عَرَفه)،"
      },
      {
        "index": 4,
        "text": "و به شب آن گاه که در حال گذر است، به همه اینها سوگند که طغیانگران دچار عذاب خواهند شد و خداپرستان پاداش خواهند گرفت."
      },
      {
        "index": 5,
        "text": "آیا در اینها که یاد شد، برای خردمندی که حق را از باطل تشخیص دهد، سوگندی رسا هست؟"
      },
      {
        "index": 6,
        "text": "آیا ندانسته\u200cای که پروردگارت با قوم عاد چه کرد؟"
      },
      {
        "index": 7,
        "text": "با ارم، آن شهری که پایه\u200cها و ستون\u200cها (قصرها و بناهای عالی) داشت،"
      },
      {
        "index": 8,
        "text": "که مانند آن در هیچ یک از شهرها ساخته نشده بود."
      },
      {
        "index": 9,
        "text": "آیا ندانسته\u200cای که خدا با قوم ثمود چه کرد؟ همانان که در آن درّه، صخره\u200cها را می\u200cبریدند و در کوه\u200cها خانه می\u200cساختند."
      },
      {
        "index": 10,
        "text": "آیا ندانسته\u200cای که خدا با فرعون که صاحب میخ\u200cها بود چه کرد؟"
      },
      {
        "index": 11,
        "text": "همان کسانی که در شهرها سر به طغیان برداشتند."
      },
      {
        "index": 12,
        "text": "و در آنها تباهی بسیار به بار آوردند."
      },
      {
        "index": 13,
        "text": "پس پروردگارت تازیانه عذاب را بر آنها فرود آورد."
      },
      {
        "index": 14,
        "text": "قطعاً پروردگار تو در کمین طغیانگران است و آنان را سزا خواهد داد."
      },
      {
        "index": 15,
        "text": "آری، آدمی این گونه است که وقتی پروردگارش او را می\u200cآزماید بدین طریق که عزیزش می\u200cدارد و نعمتش می\u200cبخشد، می\u200cگوید: پروردگارم مرا عزیز داشته و انجام هر کاری را بر من روا دانسته است."
      },
      {
        "index": 16,
        "text": "و امّا وقتی او را می\u200cآزماید بدین طریق که روزی را بر او تنگ می\u200cگیرد، می\u200cگوید: پروردگارم مرا خوار شمرده است."
      },
      {
        "index": 17,
        "text": "نه، چنین نیست که خواری در بینوایی و عزّت در توانگری باشد، اینها وسیله آزمایش شما هستند. چگونه ثروت برای شما مایه عزّت است در حالی که شما یتیم را گرامی نمی\u200cدارید."
      },
      {
        "index": 18,
        "text": "و یکدیگر را بر اطعام بینوا ترغیب نمی\u200cکنید."
      },
      {
        "index": 19,
        "text": "و میراث یتیمان را با حق خود یکجا می\u200cخورید."
      },
      {
        "index": 20,
        "text": "و مال را بسیار دوست می\u200cدارید."
      },
      {
        "index": 21,
        "text": "آری، هرگز توانگری نشانه عزّت و بینوایی نشانه خواری نزد خدا نیست، آن گاه که زمین را خرد و ذرّه ذرّه گردانند،"
      },
      {
        "index": 22,
        "text": "و فرمان پروردگارت در رسد و فرشتگان صف در صف بیایند،"
      },
      {
        "index": 23,
        "text": "و دوزخ در آن روز آورده شود (پدیدار گردد)، آن روز انسان متوجه می\u200cشود که نعمت\u200cها و محنت\u200cها همه وسیله آزمون الهی بوده است، ولی این توجه کجا برای او سودمند است؟"
      },
      {
        "index": 24,
        "text": "آن روز انسان کفرپیشه می\u200cگوید: ای کاش برای زندگی آخرتم که حیات واقعی است کار شایسته\u200cای پیش فرستاده بودم."
      },
      {
        "index": 25,
        "text": "پس در آن روز هیچ کس به سختیِ عذاب او عذاب نکند."
      },
      {
        "index": 26,
        "text": "و هیچ کس به سختیِ در بند کشیدن او در بند نکشد."
      },
      {
        "index": 27,
        "text": "و به آن کسی که خدا را پرستش نموده و دلش را به یاد او آرام داشته است خطاب می\u200cشود: ای نفس مطمَئنّه،"
      },
      {
        "index": 28,
        "text": "به سوی پروردگارت بازگرد که تو به پیشامدهایی که او برایت مقدّر کرد و به احکام و آیینی که برای تو مقرّر داشت خشنود بودی و خدا نیز از تو خشنود بود."
      },
      {
        "index": 29,
        "text": "تو بدین شیوه مرا بندگی کردی پس در میان بندگان راستین من درآی."
      },
      {
        "index": 30,
        "text": "و به بهشت من وارد شو."
      }
    ],
    "index": 89
  },
  {
    "aya": [
      {
        "index": 1,
        "text": "ای پیامبر، سوگند یاد می\u200cکنم به مکّه این شهر شکوهمند،"
      },
      {
        "index": 2,
        "text": "حالی که تو در این شهر جای داری،"
      },
      {
        "index": 3,
        "text": "و سوگند به ابراهیم آن پدر فرزانه و زاده اش اسماعیل آن فرزند مبارک،"
      },
      {
        "index": 4,
        "text": "که ما انسان را آفریده و حیاتش را با رنج و محنت آمیخته\u200cایم."
      },
      {
        "index": 5,
        "text": "آیا او با وجود این که خود را مغلوب ناگواری\u200cها می\u200cبیند، گمان می\u200cکند که هرگز کسی بر او دست نخواهد یافت.\u200c"
      },
      {
        "index": 6,
        "text": "می\u200cگوید: از وقتی که مسلمان شده\u200cام مال فراوانی تباه کرده\u200cام!"
      },
      {
        "index": 7,
        "text": "آیا می\u200cپندارد که هیچ کس او را ندیده و از انفاق وی خبر ندارد؟"
      },
      {
        "index": 8,
        "text": "مگر ما برای او دو چشم قرار نداده\u200cایم و دیدنی\u200cها را به او نشان نداده\u200cایم؟ پس چگونه تصوّر می\u200cکند که ما آنچه را او می\u200cبیند نمی\u200cبینیم؟"
      },
      {
        "index": 9,
        "text": "مگر برای او یک زبان و دو لب نیافریده\u200cایم که با آنها سخن گوید و آنچه را در دل دارد بیان کند؟ با این حال چگونه می\u200cپندارد که ما از درون او بی خبریم؟"
      },
      {
        "index": 10,
        "text": "ما راه خیر و شرّ را به او نشان داده\u200cایم، چگونه ممکن است خود خیر و شرّ را نشناسیم؟"
      },
      {
        "index": 11,
        "text": "او با این انفاق\u200cهای ناچیز هرگز به مقام خجستگان نخواهد رسید، چرا که هنوز بر آن گردنه صعب العبور گام ننهاده است."
      },
      {
        "index": 12,
        "text": "و چه چیز تو را آگاه کرده است که آن گردنه صعب العبور چیست؟"
      },
      {
        "index": 13,
        "text": "آن گردنه، آزاد کردن بنده\u200cای است،"
      },
      {
        "index": 14,
        "text": "یا در روز قحطی طعام دادن،"
      },
      {
        "index": 15,
        "text": "به یتیمی خویشاوند،"
      },
      {
        "index": 16,
        "text": "یا به تهیدستی خاک نشین که سخت بینواست."
      },
      {
        "index": 17,
        "text": "او علاوه بر این که بر آن گردنه گام ننهاده است، از کسانی نیست که ایمان آورده و یکدیگر را به صبر در راه خدا سفارش کرده و به بخشش به یتیمان و تهیدستان توصیه نموده\u200cاند."
      },
      {
        "index": 18,
        "text": "کسانی که این گونه\u200cاند خجستگانند."
      },
      {
        "index": 19,
        "text": "و آنان که به آیات ما که نشانگر یکتایی در ربوبیّت است کافر شده\u200cاند تیره بختان ناخجسته\u200cاند."
      },
      {
        "index": 20,
        "text": "که آتشی سربسته بر آنان احاطه خواهد داشت."
      }
    ],
    "index": 90
  },
  {
    "aya": [
      {
        "index": 1,
        "text": "سوگند به خورشید و تابش آن،"
      },
      {
        "index": 2,
        "text": "و سوگند به ماه چون از پی خورشید رَود،"
      },
      {
        "index": 3,
        "text": "و سوگند به روز چون زمین را روشن کند،"
      },
      {
        "index": 4,
        "text": "و سوگند به شب چون زمین را فرا گیرد،"
      },
      {
        "index": 5,
        "text": "و سوگند به آسمان و به آن مقتدری که آن را بنا کرد،"
      },
      {
        "index": 6,
        "text": "و سوگند به زمین و به آن قدرتی که آن را بگسترد،"
      },
      {
        "index": 7,
        "text": "و سوگند به نفس آدمی و آن قدرتمند حکیمی که آن را موزون ساخت و سامان بخشید،"
      },
      {
        "index": 8,
        "text": "و گنهکاری و تقواپیشگی اش را به آن الهام کرد،"
      },
      {
        "index": 9,
        "text": "به همه اینها سوگند که هر کس نفس خود را به وسیله تقوا رشد داد به سعادت رسید."
      },
      {
        "index": 10,
        "text": "و هر کس آن را با گناه پرورید ناکام ماند."
      },
      {
        "index": 11,
        "text": "به فرجام ثمودیان بنگرید تا عاقبت گناه را دریابید. قوم ثمود در اثر طغیانشان پیام الهی را دروغ انگاشتند."
      },
      {
        "index": 12,
        "text": "آن گاه که تیره بخت ترینشان برانگیخته شد تا ناقه الهی را پی کند."
      },
      {
        "index": 13,
        "text": "پس صالح فرستاده خدا به آنان ابلاغ کرد که ناقه خدا و آب خوردنش را واگذارید و مانع آن نشوید."
      },
      {
        "index": 14,
        "text": "ولی قومش او را تکذیب کردند و ناقه را کشتند; پس پروردگارشان آنان را به سزای گناهشان به عذابی فرو گرفت و با خاک یکسانشان ساخت."
      },
      {
        "index": 15,
        "text": "و از فرجام کاری که کرد باکی ندارد."
      }
    ],
    "index": 91
  },
  {
    "aya": [
      {
        "index": 1,
        "text": "سوگند به شب آن گاه که روز را بپوشانَد،"
      },
      {
        "index": 2,
        "text": "و سوگند به روز آن گاه که پدیدار گردد،"
      },
      {
        "index": 3,
        "text": "و سوگند به آن قدرتی که نر و ماده را آفرید،"
      },
      {
        "index": 4,
        "text": "که تلاش\u200cهای شما گوناگون است."
      },
      {
        "index": 5,
        "text": "امّا آن کس که برای رضای خدا از مال خود بخشید و تقوا پیشه کرد،"
      },
      {
        "index": 6,
        "text": "و نیکوترین وعده خدا را در مورد انفاق کنندگان راست شمرد،"
      },
      {
        "index": 7,
        "text": "به زودی او را در اثر کارهای شایسته\u200cای که انجام می\u200cدهد برای ورود به بهشت آماده خواهیم ساخت و به آسایش و زندگی آسوده می\u200cرسانیم."
      },
      {
        "index": 8,
        "text": "و امّا آن کس که از بخشش مال خود بخل ورزید و با گردآوری ثروت در پی توانگری بود،"
      },
      {
        "index": 9,
        "text": "و نیکوترین وعده خدا را دروغ شمرد،"
      },
      {
        "index": 10,
        "text": "به زودی او را برای دشواری و عذاب آماده خواهیم ساخت."
      },
      {
        "index": 11,
        "text": "و آن گاه که بمیرد و به هلاکت افتد، ثروتش برای او کارساز نیست."
      },
      {
        "index": 12,
        "text": "ما این حقایق را برای راهنمایی مردم بیان می\u200cکنیم، چرا که راهنمایی بندگان تنها برعهده ماست."
      },
      {
        "index": 13,
        "text": "و همانا جهان آخرت و سرای نخستین از آنِ ماست."
      },
      {
        "index": 14,
        "text": "بدین سبب شما را از آتشی که زبانه می\u200cکشد، بیم دادم."
      },
      {
        "index": 15,
        "text": "جز آن کسی که تیره بخت\u200cترین مردم است، جاودانه در آن درنیاید;"
      },
      {
        "index": 16,
        "text": "همان کسی که حق را تکذیب کرد و از آن روی برتافت."
      },
      {
        "index": 17,
        "text": "و آن کس که پرواکننده\u200cترین مردم است، قطعاً از آن آتش دور داشته می\u200cشود;"
      },
      {
        "index": 18,
        "text": "همان کسی که دارایی اش را می\u200cبخشد و به وسیله آن رشدی شایسته می\u200cجوید."
      },
      {
        "index": 19,
        "text": "و هدفش از کمک به نیازمندان جبران احسان آنان نیست، زیرا هیچ کس از آنان بر گردن او حق نعمتی ندارد که جبران آن لازم باشد."
      },
      {
        "index": 20,
        "text": "بلکه انفاق او تنها برای دستیابی به خشنودی پروردگار بلندمرتبه اش هست."
      },
      {
        "index": 21,
        "text": "و به زودی با دریافت پاداشی نیکو از جانب پروردگارش، خشنود خواهد شد."
      }
    ],
    "index": 92
  },
  {
    "aya": [
      {
        "index": 1,
        "text": "سوگند به آن دم که آفتاب بگسترد،"
      },
      {
        "index": 2,
        "text": "و سوگند به شب آن گاه که تاریکی اش فراگیر شود و آرام یابد،"
      },
      {
        "index": 3,
        "text": "که پروردگارت ـ برخلاف آنچه دشمنان می\u200cگویند ـ نه رهایت کرده و نه تو را دشمن داشته است."
      },
      {
        "index": 4,
        "text": "تو در این دنیا مورد رحمت مایی، و سرای آخرت قطعاً برای تو بهتر از این سرای خواهد بود."
      },
      {
        "index": 5,
        "text": "و به زودی پروردگارت در آن سرای [چنان مقامی] به تو عطا کند که خرسند شوی."
      },
      {
        "index": 6,
        "text": "مگر تو را کودکی یتیم نیافت پس به تو پناه داد؟"
      },
      {
        "index": 7,
        "text": "و تو را راه نایافته دید پس هدایتت کرد."
      },
      {
        "index": 8,
        "text": "و تو را تهیدست یافت پس توانگرت ساخت."
      },
      {
        "index": 9,
        "text": "پس تو نیز یتیم را خوار و مغلوب مکن که خود درد یتیمی را احساس کرده\u200cای."
      },
      {
        "index": 10,
        "text": "و سؤال کننده را که از تو رهنمود می\u200cخواهد یا مالی می\u200cطلبد، از خود مران و بر او بانگ مزن که خود تلخی تنگدستی را چشیده\u200cای و نیاز به رهنمود را دانسته\u200cای."
      },
      {
        "index": 11,
        "text": "تو می\u200cدانی که همه این نعمت\u200cها از جانب خداست، پس نعمت پروردگارت را بازگوی و شکرش را به جای آور (در گفتار و کردارت نشان ده که نعمت\u200cها داده خداست)."
      }
    ],
    "index": 93
  },
  {
    "aya": [
      {
        "index": 1,
        "text": "آیا به تو شرح صدر ندادیم تا بتوانی وحی را دریافت کنی و بر گزندها و مشکلات راه رسالت شکیبا باشی؟"
      },
      {
        "index": 2,
        "text": "ما پیام تو را به مردم رساندیم و آنان را به پذیرش آن برانگیختیم و بدین وسیله سنگینی بار رسالت را از دوش تو برداشتیم."
      },
      {
        "index": 3,
        "text": "آن بار سنگینی که پشت تو را شکسته بود."
      },
      {
        "index": 4,
        "text": "و آوازه ات را بلند گردانیدیم تا آن جا که نام تو را با نام خود قرین ساختیم."
      },
      {
        "index": 5,
        "text": "آری، رنج\u200cها را از دوش تو برداشتیم، زیرا سنّت ما بر این جاری است که در پی دشواری آسانی باشد."
      },
      {
        "index": 6,
        "text": "به یقین، در پی دشواری آسانی خواهد بود."
      },
      {
        "index": 7,
        "text": "اکنون که دانستی سنّت ما چیست، هرگاه از کار رسالت فارغ شدی، به عبادت بکوش و رنج آن را بر خود هموار ساز."
      },
      {
        "index": 8,
        "text": "و بدین وسیله به پروردگارت رغبت کن تا در پی این رنج، آسایشی نصیب تو سازد."
      }
    ],
    "index": 94
  },
  {
    "aya": [
      {
        "index": 1,
        "text": "سوگند به آن کوه انجیر و زیتون (سرزمین دمشق و بیت المقدس) آن جا که خاستگاه پیامبرانی بسیار بود،"
      },
      {
        "index": 2,
        "text": "و سوگند به طور سینا، آن جا که خدا با موسی سخن گفت،"
      },
      {
        "index": 3,
        "text": "و سوگند به این شهر امن (مکّه)،"
      },
      {
        "index": 4,
        "text": "که ما انسان را در نیکوترین قوام آفریدیم تا بتواند در نزد خدایش به نیکبختیِ جاودانه دست یابد."
      },
      {
        "index": 5,
        "text": "سپس او را چون از مسیر فطرت خارج شد، به جایگاهی پست که از جایگاه همه فرومایگانِ اهل عذاب پست\u200cتر بود بازگرداندیم."
      },
      {
        "index": 6,
        "text": "مگر کسانی را که ایمان آورده و کارهای شایسته کرده\u200cاند، که برای آنان پاداشی بی پایان خواهد بود."
      },
      {
        "index": 7,
        "text": "اینک ای انسان، پس از دانستن این حقیقت چه چیز تو را وامی دارد که روز جزا را دروغ شمری؟"
      },
      {
        "index": 8,
        "text": "مگر خداوند در داوری اش از همه داوران برتر نیست؟ پس چگونه می\u200cپنداری که روز جزایی مقرّر نکرده است تا هر کس به سزای کردار خویش رسد."
      }
    ],
    "index": 95
  },
  {
    "aya": [
      {
        "index": 1,
        "text": "ای پیامبر، به نام پروردگارت دریافت قرآن را آغاز کن; همان کسی که انسان را آفرید."
      },
      {
        "index": 2,
        "text": "انسان را از خونی بسته آفرید."
      },
      {
        "index": 3,
        "text": "آری، دریافت قرآن را آغاز کن، و بدان که پروردگارت از همگان کریم\u200cتر و عطایش از عطای همه عطاکنندگان برتر است."
      },
      {
        "index": 4,
        "text": "همو که خواندن و نوشتن را به وسیله قلم به آدمی آموخت."
      },
      {
        "index": 5,
        "text": "و به انسان آنچه را نمی\u200cدانست یاد داد."
      },
      {
        "index": 6,
        "text": "آیا گمان می\u200cکنی که او شکر این نعمت را به جای می\u200cآورَد؟ هرگز! انسان مرز خود را نمی\u200cشناسد و طغیان می\u200cکند،"
      },
      {
        "index": 7,
        "text": "چرا که خود را از پروردگار خویش بی نیاز می\u200cبیند."
      },
      {
        "index": 8,
        "text": "به یقین، بازگشت آدمیان پس از مرگ به سوی پروردگار توست."
      },
      {
        "index": 9,
        "text": "به من خبر ده، آیا آن کس که باز می\u200cدارد،"
      },
      {
        "index": 10,
        "text": "بنده\u200cای را آن گاه که نماز می\u200cگزارد، به من خبر ده که کارش به کجا خواهد کشید؟"
      },
      {
        "index": 11,
        "text": "به من خبر ده، اگر آن نمازگزار بر طریق هدایت باشد،"
      },
      {
        "index": 12,
        "text": "یا به پرهیزگاری فرمان دهد، فرجام آن بازدارنده چه می\u200cشود؟"
      },
      {
        "index": 13,
        "text": "به من خبر ده، اگر آن بازدارنده، حق را دروغ انگارد و از آن روی برتابد، آیا جز در خورِ عذاب خواهد بود؟"
      },
      {
        "index": 14,
        "text": "مگر نمی\u200cداند که خدا کارهایش را می\u200cبیند؟"
      },
      {
        "index": 15,
        "text": "او حق ندارد چنین کند! اگر دست از این کار برندارد، به خواری اش می\u200cافکنیم و موی پیشانی اش را می\u200cگیریم و به دوزخش می\u200cکشانیم."
      },
      {
        "index": 16,
        "text": "موی پیشانی دروغگوی خطاکار را."
      },
      {
        "index": 17,
        "text": "آن گاه اهل محفل خود را به یاری بخواند."
      },
      {
        "index": 18,
        "text": "ما نیز به زودی گماشتگان بر آتش [دوزخ] را فرا می\u200cخوانیم."
      },
      {
        "index": 19,
        "text": "او حق ندارد تو را از نماز باز دارد! تو از او فرمان مبر و نماز را رها مکن، و سجده کن و به پروردگارت تقرّب جوی."
      }
    ],
    "index": 96
  },
  {
    "aya": [
      {
        "index": 1,
        "text": "ما قرآن را در شب قدر که امور جهان هستی در آن مقدر می\u200cگردد، بر تو فرو فرستادیم."
      },
      {
        "index": 2,
        "text": "و چه چیز تو را آگاه کرده است که شب قدر چیست و چه عظمتی دارد؟"
      },
      {
        "index": 3,
        "text": "شب قدر برای عبادت خدا از هزار ماه بهتر است."
      },
      {
        "index": 4,
        "text": "در آن شب، فرشتگان و روح به اذن پروردگارشان فرود می\u200cآیند تا هر امری را تدبیر کنند و آن را سامان دهند."
      },
      {
        "index": 5,
        "text": "آن شب تا دمیدن سپیده برای بندگانی که به خدا روی می\u200cآورند شب سلامت و دریافت رحمت اوست."
      }
    ],
    "index": 97
  },
  {
    "aya": [
      {
        "index": 1,
        "text": "کسانی از اهل کتاب و مشرکان که به اسلام کافر شدند از سنّت خدا (هدایت آدمیان) جدا نبودند تا این که آن دلیل آشکار برایشان آمد و حجّت بر آنان تمام شد."
      },
      {
        "index": 2,
        "text": "آن دلیل آشکار، فرستاده\u200cای است از جانب خدا که صحیفه\u200cهای پاک قرآنی را بر آنان تلاوت می\u200cکند."
      },
      {
        "index": 3,
        "text": "در آن صحیفه\u200cها نوشته\u200cهایی است که احکام و معارف الهی را که برپا دارنده امور جامعه انسانی است بیان می\u200cکند."
      },
      {
        "index": 4,
        "text": "و کسانی که شریعت و کتاب آسمانی به آنان داده شد، دچار پراکندگی در دین خود نشدند و به مذاهب گوناگون روی نیاوردند مگر پس از آن که دلیل روشن برایشان آمد."
      },
      {
        "index": 5,
        "text": "آنان به چیزی جز این فرمان نیافته بودند که خدا را بپرستند و اطاعت و عبادت را ویژه او کنند و بی آن که از راه اعتدال منحرف شوند، در راه او گام بسپرند و نماز را برپا دارند و زکات بپردازند. این است آن دین الهی که در قرآن و دیگر کتاب\u200cهای آسمانی بیان شده و آن است برپادارنده مصالح جامعه انسانی."
      },
      {
        "index": 6,
        "text": "کافران (اهل کتاب و مشرکان) قطعاً در آتش دوزخ خواهند بود و در آن جا ماندگارند. اینانند که بدترین آفریدگانند."
      },
      {
        "index": 7,
        "text": "همانا کسانی که ایمان آورده و کارهای شایسته کرده\u200cاند، آنانند که بهترین آفریدگانند."
      },
      {
        "index": 8,
        "text": "سزای آنان نزد پروردگارشان بوستان\u200cهای جاوید بهشتی است با درختانی انبوه که از زیر آنها نهرها روان است. در آن جا برای همیشه ماندگارند. خدا از آنان خشنود است و آنان نیز از خدا خشنودند. این پاداش کسی است که از پروردگارش بترسد."
      }
    ],
    "index": 98
  },
  {
    "aya": [
      {
        "index": 1,
        "text": "آن گاه که زمین به آن لرزش شدید و هولناکش بلرزد،"
      },
      {
        "index": 2,
        "text": "و زمین مردگان را که بار گرانی برآنند، از دل خود بیرون افکند،"
      },
      {
        "index": 3,
        "text": "و آدمی شگفت زده گوید: زمین را چه شده که این گونه به لرزه درآمده است؟"
      },
      {
        "index": 4,
        "text": "آن روز زمین خبرهای خود را بازگوید و بر اعمال انسان\u200cها گواهی دهد;"
      },
      {
        "index": 5,
        "text": "بدان سبب که پروردگارت به آن وحی کرده است که چنین کند."
      },
      {
        "index": 6,
        "text": "آن روز مردم از جایگاه خود در صحنه قیامت پراکنده و به سوی بهشت یا دوزخ روانه می\u200cشوند تا سزای کارهایشان به آنان نشان داده شود."
      },
      {
        "index": 7,
        "text": "پس هر که هموزن ذرّه\u200cای نیکی کند، آن را خواهد دید."
      },
      {
        "index": 8,
        "text": "و هر که هموزن ذرّه\u200cای بدی کند، آن را خواهد دید."
      }
    ],
    "index": 99
  },
  {
    "aya": [
      {
        "index": 1,
        "text": "سوگند به آن اسب\u200cها که نفس زنان به سوی میدان جهاد تاختند،"
      },
      {
        "index": 2,
        "text": "و سوگند به آنها که با نواختن و تاختن بر سنگلاخ\u200cها به وسیله سم هایشان شراره آتش برآوردند،"
      },
      {
        "index": 3,
        "text": "و سوگند به آنها که بامدادان بر دشمن به ناگهان یورش بردند،"
      },
      {
        "index": 4,
        "text": "و با آن یورش غباری برانگیختند،"
      },
      {
        "index": 5,
        "text": "و بدین وسیله میان سپاه دشمن درآمدند،"
      },
      {
        "index": 6,
        "text": "به آنها سوگند که آدمی در برابر نعمت\u200cهای پروردگارش بسیار ناسپاس است."
      },
      {
        "index": 7,
        "text": "و او قطعاً بر ناسپاسی خود گواه است."
      },
      {
        "index": 8,
        "text": "و چون شیفته مال است بسیار بخیل است."
      },
      {
        "index": 9,
        "text": "آیا نمی\u200cداند که ناسپاسی خدا پیامدی ناگوار دارد؟ آن روز که دفن شدگانِ در گورها برانگیخته می\u200cشوند."
      },
      {
        "index": 10,
        "text": "و آنچه در سینه هاست همه فاش می\u200cگردد."
      },
      {
        "index": 11,
        "text": "به یقین، آن روز پروردگارشان به آنان آگاه است."
      }
    ],
    "index": 100
  },
  {
    "aya": [
      {
        "index": 1,
        "text": "آن در هم کوبنده!"
      },
      {
        "index": 2,
        "text": "چیست آن در هم کوبنده؟"
      },
      {
        "index": 3,
        "text": "و چه چیز تو را آگاه کرده است که آن در هم کوبنده چیست؟"
      },
      {
        "index": 4,
        "text": "روزی پدید خواهد آمد که آدمیان همچون ملخ\u200cهای پراکنده از گورها به هر سو روی می\u200cآورند."
      },
      {
        "index": 5,
        "text": "و کوه\u200cها مانند پشم رنگارنگ زده شده متلاشی می\u200cگردند."
      },
      {
        "index": 6,
        "text": "[در آن روز اعمال مردم سنجیده می\u200cشود،] پس کسی که اعمالش وزین و شایسته است،"
      },
      {
        "index": 7,
        "text": "او در زندگیِ خوش و پسندیده\u200cای خواهد بود."
      },
      {
        "index": 8,
        "text": "و کسی که اعمالش سبک وزن و نارواست،"
      },
      {
        "index": 9,
        "text": "جایگاهش که او را در بر می\u200cگیرد هاویه است."
      },
      {
        "index": 10,
        "text": "و چه چیز تو را آگاه کرده است که آن چیست؟"
      },
      {
        "index": 11,
        "text": "آتشی است بس سوزان."
      }
    ],
    "index": 101
  },
  {
    "aya": [
      {
        "index": 1,
        "text": "مسابقه در ثروت اندوزی و جاه طلبی شما را سرگرم کرد و از مقصد بازداشت،"
      },
      {
        "index": 2,
        "text": "تا آن گاه که مرگتان فرا رسید و گورهای خود را دیدید."
      },
      {
        "index": 3,
        "text": "چنین نکنید! به زودی خواهید دانست که فرجام شوم این سرگرمی چیست."
      },
      {
        "index": 4,
        "text": "آری، چنین نکنید! به زودی خواهید دانست که فرجام شوم این سرگرمی چیست."
      },
      {
        "index": 5,
        "text": "هرگز چنین نکنید، که اگر به علم یقینی دست بیابید،"
      },
      {
        "index": 6,
        "text": "بی گمان دوزخ را در این جهان به چشم دل خواهید دید."
      },
      {
        "index": 7,
        "text": "سپس آن را قطعاً روز قیامت به مشاهده یقینی خواهید دید."
      },
      {
        "index": 8,
        "text": "سپس آن روز که دوزخ را بنگرید، درباره هر نعمتی که به شما ارزانی شده است از شما سؤال خواهد شد."
      }
    ],
    "index": 102
  },
  {
    "aya": [
      {
        "index": 1,
        "text": "سوگند به عصر پیامبر، عصر پیدایش اسلام،"
      },
      {
        "index": 2,
        "text": "که انسان در زیانکاری و سرمایه عمرش رو به تباهی است;"
      },
      {
        "index": 3,
        "text": "مگر کسانی که به خدا و پیامبران و روز قیامت ایمان آورده و کارهای شایسته انجام داده و یکدیگر را به پیروی از حق سفارش کرده و به شکیبایی در اطاعت از خدا و دوری جستن از گناهان و تحمّل ناگواری\u200cها توصیه نموده\u200cاند."
      }
    ],
    "index": 103
  },
  {
    "aya": [
      {
        "index": 1,
        "text": "وای بر هر عیبجوی غیبت کننده\u200cای،"
      },
      {
        "index": 2,
        "text": "که مالی فراهم آورده و آن را پی در پی شمرده است;"
      },
      {
        "index": 3,
        "text": "چون می\u200cپندارد که ثروتش مرگ را از او دور کرده و جاودانه اش ساخته است."
      },
      {
        "index": 4,
        "text": "چنین نیست، مرگ او فرا خواهد رسید و قطعاً در آن آتش شکننده افکنده خواهد شد."
      },
      {
        "index": 5,
        "text": "و چه چیزی تو را آگاه کرده است که آن آتش شکننده چیست؟"
      },
      {
        "index": 6,
        "text": "آتشِ برافروخته خداست،"
      },
      {
        "index": 7,
        "text": "که بر دل\u200cها چیره می\u200cشود و جان آدمیان را می\u200cسوزاند."
      },
      {
        "index": 8,
        "text": "آن آتش بر آنان در بسته خواهد بود و راه خلاصی از آن نخواهند داشت."
      },
      {
        "index": 9,
        "text": "این در حالی است که آنان در ستون\u200cهایی بسیار دراز به بند کشیده شده\u200cاند."
      }
    ],
    "index": 104
  },
  {
    "aya": [
      {
        "index": 1,
        "text": "مگر ندانسته\u200cای که پروردگارت با آن فیل سواران که برای ویران ساختن کعبه لشکرکشی نمودند چه کرد؟"
      },
      {
        "index": 2,
        "text": "آیا ترفندشان را در بیراهه قرار نداد و بی اثر نساخت؟"
      },
      {
        "index": 3,
        "text": "و بر بالای سرشان فوج فوج پرندگانی فرستاد."
      },
      {
        "index": 4,
        "text": "پرندگانی که بر آنان سنگ\u200cهایی از سجّیل می\u200cافکندند."
      },
      {
        "index": 5,
        "text": "بدین گونه، خداوند جانشان را گرفت و آنان را همچون پوسته\u200cای ساخت که مغزش خورده شده باشد."
      }
    ],
    "index": 105
  },
  {
    "aya": [
      {
        "index": 1,
        "text": "از آن روی که خداوند قریش را با کوچ نمودن مأنوس ساخت،"
      },
      {
        "index": 2,
        "text": "آنان را با کوچ زمستانی و تابستانی مأنوس ساخت تا با امنیّت سفر کنند و معیشت خود را فراهم آورند،"
      },
      {
        "index": 3,
        "text": "به شکرانه اش باید خداوندگار این خانه (کعبه) را بپرستند;"
      },
      {
        "index": 4,
        "text": "همان کسی که آنان را در سرزمینی که اسباب معیشت فراهم نبود، از گرسنگی رهایی بخشید و طعامشان داد، و آنان را از ترس و دلهره ایمن ساخت."
      }
    ],
    "index": 106
  },
  {
    "aya": [
      {
        "index": 1,
        "text": "آیا دیدی آن کسی را که جزا و پاداش را دروغ می\u200cانگارد و رستاخیز را باور نمی\u200cکند؟"
      },
      {
        "index": 2,
        "text": "او همان کسی است که یتیم را به شدت و ستم از خود می\u200cراند،"
      },
      {
        "index": 3,
        "text": "و دیگران را بر اطعام بینوا ترغیب نمی\u200cکند."
      },
      {
        "index": 4,
        "text": "با این حال تظاهر به ایمان می\u200cکند و نماز می\u200cگزارد. پس وای بر این نمازگزاران!"
      },
      {
        "index": 5,
        "text": "که از نمازشان غافلند و بدان اهتمام نمیورزند."
      },
      {
        "index": 6,
        "text": "همانان که در عبادت هایشان ریا می\u200cکنند."
      },
      {
        "index": 7,
        "text": "و از اموال خویش آنچه نیاز دیگران را برمی آورند دریغ میورزند."
      }
    ],
    "index": 107
  },
  {
    "aya": [
      {
        "index": 1,
        "text": "همانا ما به تو خیر فراوان دادیم (مقرر داشتیم که نسل تو فراوان گردد)."
      },
      {
        "index": 2,
        "text": "پس به شکرانه آن برای پروردگارت نماز بگزار و هنگام تکبیر، دست هایت را تا مقابل گلو بالا بر."
      },
      {
        "index": 3,
        "text": "قطعاً نسل تو منقطع نمی\u200cشود، بلکه دشمن توست که بی نسل است."
      }
    ],
    "index": 108
  },
  {
    "aya": [
      {
        "index": 1,
        "text": "بگو: ای کافران قریش، پیشنهاد شما که من بت هایتان را بپرستم تا شما هم خدای مرا بپرستید، هرگز قابل قبول نیست."
      },
      {
        "index": 2,
        "text": "نه من آنچه را شما می\u200cپرستید خواهم پرستید،"
      },
      {
        "index": 3,
        "text": "و نه شما پرستنده کسی هستید که من او را می\u200cپرستم،"
      },
      {
        "index": 4,
        "text": "و نه من پرستنده چیزی هستم که شما آن را می\u200cپرستید،"
      },
      {
        "index": 5,
        "text": "و نه شما پرستنده کسی هستید که من او را می\u200cپرستم."
      },
      {
        "index": 6,
        "text": "دین شما برای خودتان، و دین من هم برای خودم."
      }
    ],
    "index": 109
  },
  {
    "aya": [
      {
        "index": 1,
        "text": "هنگامی که یاری خدا و فتح مکّه فرارسد و مشرکان قریش مغلوب شوند،"
      },
      {
        "index": 2,
        "text": "و ببینی که مردم گروه گروه به دین خدا درمی آیند،"
      },
      {
        "index": 3,
        "text": "پروردگارت را همراه با ستایش او تسبیح گوی و از وی آمرزش بخواه که او بسیار توبه پذیر است."
      }
    ],
    "index": 110
  },
  {
    "aya": [
      {
        "index": 1,
        "text": "دو دست ابولهب ناکارآمد باد، و تلاش هایش بر ضدّ پیامبر بی اثر، و خودش نیز برای همیشه تباه و از سعادت محروم باد!"
      },
      {
        "index": 2,
        "text": "دارایی و دستاوردش او را از تباهی دور نساخت."
      },
      {
        "index": 3,
        "text": "به زودی به آتشی زبانه دار درمی آید و برای همیشه در آن ماندگار خواهد بود."
      },
      {
        "index": 4,
        "text": "و همسرش نیز به آن آتش درخواهد آمد در حالی که هیزم کش دوزخ است."
      },
      {
        "index": 5,
        "text": "و بر گردنش طنابی از پوسته درخت است."
      }
    ],
    "index": 111
  },
  {
    "aya": [
      {
        "index": 1,
        "text": "بگو: حقیقت این است که خدا یگانه است."
      },
      {
        "index": 2,
        "text": "خداست که هر چیزی به او نیازمند است و خود از همه چیز بی نیاز است."
      },
      {
        "index": 3,
        "text": "از این روی نه فرزندی آورده و نه زاده کسی است."
      },
      {
        "index": 4,
        "text": "و هیچ کس همتا و همانند او نبوده است."
      }
    ],
    "index": 112
  },
  {
    "aya": [
      {
        "index": 1,
        "text": "بگو: پناه می\u200cبرم به خداوندگارِ سپیده دم که تاریکی را می\u200cشکافد،"
      },
      {
        "index": 2,
        "text": "از شرِّ هر صاحب شرّی که آفریده است،"
      },
      {
        "index": 3,
        "text": "و از شرِّ شب آن گاه که با تاریکی اش درآید،"
      },
      {
        "index": 4,
        "text": "و از شرِّ زنان جادوگر که هنگام افسون کردن مردمان، در گره\u200cهای جادو سخت می\u200cدمند،"
      },
      {
        "index": 5,
        "text": "و از شرّ هر حسود آن گاه که حسد ورزد."
      }
    ],
    "index": 113
  },
  {
    "aya": [
      {
        "index": 1,
        "text": "بگو: پناه می\u200cبرم به پروردگار مردم،"
      },
      {
        "index": 2,
        "text": "پادشاه مردم،"
      },
      {
        "index": 3,
        "text": "معبود به حق مردم،"
      },
      {
        "index": 4,
        "text": "از شرِّ آن وسوسه گری که چون خدا از یاد رود بازآید و وسوسه کند، و چون خدا یاد شود باز رود و نهان گردد."
      },
      {
        "index": 5,
        "text": "همان که در سینه\u200cهای مردم وسوسه می\u200cکند،"
      },
      {
        "index": 6,
        "text": "چه از جنّیان و چه از آدمیان."
      }
    ],
    "index": 114
  }
]}}